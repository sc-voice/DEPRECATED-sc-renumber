<!DOCTYPE html>
<html>
<head>
<meta charset="UTF-8">
<meta name="author" content="Mahāsaṅgīti Tipiṭaka Buddhavasse 2500">
<title></title>
<link rel="stylesheet" type="text/css" href="../../theme.css">
</head>
<body>
<div id="text" lang="pli">
<section class="sutta" id="kv1.6">
<article>
<div class="hgroup">
<p class="division"><a><i>Kathāvatthu</i></a></p>
<p><a><i>Mahāpaṇṇāsaka</i></a></p>
<p><a><i>Paṭhamavagga</i></a></p>
<h1><a><i>Sabbamatthītikathā</i></a></h1>
</div>
<h2><a data-var="Vādayutti → sabbamatthikathā (bj)"><i>Vādayutti</i></a></h2>
<p><a data-ref="sc1, pts-vp-pli116, ms32Kv_622, msdiv282"><i>☑ Sabbamatthīti?</i></a> <a><i>Āmantā.</i></a> <a><i>Sabbattha sabbamatthīti?</i></a> <a><i>Na hevaṃ vattabbe.</i></a> <a><i>Sabbamatthīti?</i></a> <a><i>Āmantā.</i></a> <a><i>Sabbadā sabbamatthīti?</i></a> <a><i>Na hevaṃ vattabbe.</i></a> <a><i>Sabbamatthīti?</i></a> <a><i>Āmantā.</i></a> <a><i>Sabbena sabbaṃ sabbamatthīti?</i></a> <a><i>Na hevaṃ vattabbe.</i></a> <a><i>Sabbamatthīti?</i></a> <a><i>Āmantā.</i></a> <a><i>Sabbesu sabbamatthīti?</i></a> <a><i>Na hevaṃ vattabbe.</i></a> <a><i>Sabbamatthīti?</i></a> <a><i>Āmantā.</i></a> <a><i>Ayoganti katvā sabbamatthīti?</i></a> <a><i>Na hevaṃ vattabbe.</i></a> <a><i>Sabbamatthīti?</i></a> <a><i>Āmantā.</i></a> <a><i>Yampi natthi, tampatthīti?</i></a> <a><i>Na hevaṃ vattabbe.</i></a> <a><i>Sabbamatthīti?</i></a> <a><i>Āmantā.</i></a> <a><i>Sabbamatthīti yā diṭṭhi sā diṭṭhi micchādiṭṭhīti, yā diṭṭhi sā diṭṭhi sammādiṭṭhīti, hevamatthīti?</i></a> <a><i>Na hevaṃ vattabbe.</i></a> <a><i>(Saṃkhittaṃ.)</i></a></p>
<p class="endsutta"><a data-ref="ms32Kv_623"><i>Vādayutti.</i></a></p>
<h2><a><i>Kālasaṃsandana</i></a></h2>
<p><a data-ref="sc2, ms32Kv_624, msdiv283"><i>☑ Atītaṃ atthīti?</i></a> <a><i>Āmantā.</i></a> <a><i>Nanu atītaṃ niruddhaṃ vigataṃ vipariṇataṃ atthaṅgataṃ abbhatthaṅgatanti?</i></a> <a><i>Āmantā.</i></a> <a><i>Hañci atītaṃ niruddhaṃ vigataṃ vipariṇataṃ atthaṅgataṃ abbhatthaṅgataṃ, no ca vata re vattabbe—</i></a> <a><i>“atītaṃ atthī”ti.</i></a></p>
<p><a data-ref="sc3, pts-vp-pli117, ms32Kv_625"><i>☑ Anāgataṃ atthīti?</i></a> <a><i>Āmantā.</i></a> <a><i>Nanu anāgataṃ ajātaṃ abhūtaṃ asañjātaṃ anibbattaṃ anabhinibbattaṃ apātubhūtanti?</i></a> <a><i>Āmantā.</i></a> <a><i>Hañci anāgataṃ ajātaṃ abhūtaṃ asañjātaṃ anibbattaṃ anabhinibbattaṃ apātubhūtaṃ, no ca vata re vattabbe—</i></a> <a><i>“anāgataṃ atthī”ti.</i></a></p>
<p><a data-ref="sc4, ms32Kv_626"><i>☑ Paccuppannaṃ atthi paccuppannaṃ aniruddhaṃ avigataṃ avipariṇataṃ na atthaṅgataṃ na abbhatthaṅgatanti?</i></a> <a><i>Āmantā.</i></a> <a><i>Atītaṃ atthi atītaṃ aniruddhaṃ avigataṃ avipariṇataṃ na atthaṅgataṃ na abbhatthaṅgatanti?</i></a> <a><i>Na hevaṃ vattabbe …pe…</i></a> <a><i>paccuppannaṃ atthi paccuppannaṃ jātaṃ bhūtaṃ sañjātaṃ nibbattaṃ abhinibbattaṃ pātubhūtanti?</i></a> <a><i>Āmantā.</i></a> <a><i>Anāgataṃ atthi anāgataṃ jātaṃ bhūtaṃ sañjātaṃ nibbattaṃ abhinibbattaṃ pātubhūtanti?</i></a> <a><i>Na hevaṃ vattabbe …pe….</i></a></p>
<p><a data-ref="sc5, ms32Kv_627"><i>☑ Atītaṃ atthi atītaṃ niruddhaṃ vigataṃ vipariṇataṃ atthaṅgataṃ abbhatthaṅgatanti?</i></a> <a><i>Āmantā.</i></a> <a><i>Paccuppannaṃ atthi paccuppannaṃ niruddhaṃ vigataṃ vipariṇataṃ atthaṅgataṃ abbhatthaṅgatanti?</i></a> <a><i>Na hevaṃ vattabbe …pe…</i></a> <a><i>anāgataṃ atthi anāgataṃ ajātaṃ abhūtaṃ asañjātaṃ anibbattaṃ anabhinibbattaṃ apātubhūtanti?</i></a> <a><i>Āmantā.</i></a> <a><i>Paccuppannaṃ atthi paccuppannaṃ ajātaṃ abhūtaṃ asañjātaṃ anibbattaṃ anabhinibbattaṃ apātubhūtanti?</i></a> <a><i>Na hevaṃ vattabbe.</i></a></p>
<p><a data-ref="sc6, ms32Kv_628, msdiv284"><i>☑ Atītaṃ rūpaṃ atthīti?</i></a> <a><i>Āmantā.</i></a> <a><i>Nanu atītaṃ rūpaṃ niruddhaṃ vigataṃ vipariṇataṃ atthaṅgataṃ abbhatthaṅgatanti?</i></a> <a><i>Āmantā.</i></a> <a><i>Hañci atītaṃ rūpaṃ niruddhaṃ …pe…</i></a> <a><i>abbhatthaṅgataṃ, no ca vata re vattabbe—</i></a> <a><i>“atītaṃ rūpaṃ atthī”ti.</i></a></p>
<p><a data-ref="sc7, pts-vp-pli118, ms32Kv_629"><i>☑ Anāgataṃ rūpaṃ atthīti?</i></a> <a><i>Āmantā.</i></a> <a><i>Nanu anāgataṃ rūpaṃ ajātaṃ abhūtaṃ asañjātaṃ anibbattaṃ anabhinibbattaṃ apātubhūtanti?</i></a> <a><i>Āmantā.</i></a> <a><i>Hañci anāgataṃ rūpaṃ ajātaṃ …pe…</i></a> <a><i>apātubhūtaṃ, no ca vata re vattabbe—</i></a> <a><i>“anāgataṃ rūpaṃ atthī”ti.</i></a></p>
<p><a data-ref="sc8, ms32Kv_630"><i>☑ Paccuppannaṃ rūpaṃ atthi paccuppannaṃ rūpaṃ aniruddhaṃ avigataṃ avipariṇataṃ na atthaṅgataṃ na abbhatthaṅgatanti?</i></a> <a><i>Āmantā.</i></a> <a><i>Atītaṃ rūpaṃ atthi atītaṃ rūpaṃ aniruddhaṃ avigataṃ avipariṇataṃ na atthaṅgataṃ na abbhatthaṅgatanti?</i></a> <a><i>Na hevaṃ vattabbe.</i></a></p>
<p><a data-ref="sc9, ms32Kv_631"><i>☑ Paccuppannaṃ rūpaṃ atthi paccuppannaṃ rūpaṃ jātaṃ bhūtaṃ sañjātaṃ nibbattaṃ abhinibbattaṃ pātubhūtanti?</i></a> <a><i>Āmantā.</i></a> <a><i>Anāgataṃ rūpaṃ atthi anāgataṃ rūpaṃ jātaṃ bhūtaṃ sañjātaṃ nibbattaṃ abhinibbattaṃ pātubhūtanti?</i></a> <a><i>Na hevaṃ vattabbe.</i></a></p>
<p><a data-ref="sc10, ms32Kv_632"><i>☑ Atītaṃ rūpaṃ atthi atītaṃ rūpaṃ niruddhaṃ vigataṃ vipariṇataṃ atthaṅgataṃ abbhatthaṅgatanti?</i></a> <a><i>Āmantā.</i></a> <a><i>Paccuppannaṃ rūpaṃ atthi paccuppannaṃ rūpaṃ niruddhaṃ vigataṃ vipariṇataṃ atthaṅgataṃ abbhatthaṅgatanti?</i></a> <a><i>Na hevaṃ vattabbe.</i></a></p>
<p><a data-ref="sc11, ms32Kv_633"><i>☑ Anāgataṃ rūpaṃ atthi anāgataṃ rūpaṃ ajātaṃ abhūtaṃ asañjātaṃ anibbattaṃ anabhinibbattaṃ apātubhūtanti?</i></a> <a><i>Āmantā.</i></a> <a><i>Paccuppannaṃ rūpaṃ atthi paccuppannaṃ rūpaṃ ajātaṃ abhūtaṃ asañjātaṃ anibbattaṃ anabhinibbattaṃ apātubhūtanti?</i></a> <a><i>Na hevaṃ vattabbe.</i></a></p>
<p><a data-ref="sc12, pts-vp-pli119, ms32Kv_634"><i>☑ Atītā vedanā atthi …pe…</i></a> <a><i>saññā atthi, saṅkhārā atthi, viññāṇaṃ atthīti?</i></a> <a><i>Āmantā.</i></a> <a><i>Nanu atītaṃ viññāṇaṃ niruddhaṃ vigataṃ vipariṇataṃ atthaṅgataṃ abbhatthaṅgatanti?</i></a> <a><i>Āmantā.</i></a> <a><i>Hañci atītaṃ viññāṇaṃ niruddhaṃ …pe…</i></a> <a><i>abbhatthaṅgataṃ, no ca vata re vattabbe—</i></a> <a><i>“atītaṃ viññāṇaṃ atthī”ti.</i></a></p>
<p><a data-ref="sc13, ms32Kv_635"><i>☑ Anāgataṃ viññāṇaṃ atthīti?</i></a> <a><i>Āmantā.</i></a> <a><i>Nanu anāgataṃ viññāṇaṃ ajātaṃ abhūtaṃ asañjātaṃ anibbattaṃ anabhinibbattaṃ apātubhūtanti?</i></a> <a><i>Āmantā.</i></a> <a><i>Hañci anāgataṃ viññāṇaṃ ajātaṃ …pe…</i></a> <a><i>apātubhūtaṃ, no ca vata re vattabbe—</i></a> <a><i>“anāgataṃ viññāṇaṃ atthī”ti.</i></a></p>
<p><a data-ref="sc14, ms32Kv_636"><i>☑ Paccuppannaṃ viññāṇaṃ atthi paccuppannaṃ viññāṇaṃ aniruddhaṃ …pe…</i></a> <a><i>na abbhatthaṅgatanti?</i></a> <a><i>Āmantā.</i></a> <a><i>Atītaṃ viññāṇaṃ atthi atītaṃ viññāṇaṃ aniruddhaṃ …pe…</i></a> <a><i>na abbhatthaṅgatanti?</i></a> <a><i>Na hevaṃ vattabbe.</i></a></p>
<p><a data-ref="sc15, ms32Kv_637"><i>☑ Paccuppannaṃ viññāṇaṃ atthi paccuppannaṃ viññāṇaṃ jātaṃ …pe…</i></a> <a><i>pātubhūtanti?</i></a> <a><i>Āmantā.</i></a> <a><i>Anāgataṃ viññāṇaṃ atthi anāgataṃ viññāṇaṃ jātaṃ …pe…</i></a> <a><i>pātubhūtanti?</i></a> <a><i>Na hevaṃ vattabbe.</i></a></p>
<p><a data-ref="sc16, ms32Kv_638"><i>☑ Atītaṃ viññāṇaṃ atthi atītaṃ viññāṇaṃ niruddhaṃ …pe…</i></a> <a><i>abbhatthaṅgatanti?</i></a> <a><i>Āmantā.</i></a> <a><i>Paccuppannaṃ viññāṇaṃ atthi paccuppannaṃ viññāṇaṃ niruddhaṃ …pe…</i></a> <a><i>abbhatthaṅgatanti?</i></a> <a><i>Na hevaṃ vattabbe.</i></a> <a><i>Anāgataṃ viññāṇaṃ atthi anāgataṃ viññāṇaṃ ajātaṃ …pe…</i></a> <a><i>apātubhūtanti?</i></a> <a><i>Āmantā.</i></a></p>
<p><a data-ref="sc17, ms32Kv_639"><i>☑ Paccuppannaṃ viññāṇaṃ atthi paccuppannaṃ viññāṇaṃ ajātaṃ …pe…</i></a> <a><i>apātubhūtanti?</i></a> <a><i>Na hevaṃ vattabbe.</i></a></p>
<p><a data-ref="sc18, pts-vp-pli120, ms32Kv_640, msdiv285"><i>☑ “Paccuppannan”ti vā “rūpan”ti vā, “rūpan”ti vā “paccuppannan”ti vā paccuppannaṃ rūpaṃ appiyaṃ karitvā esese ekaṭṭhe same samabhāge tajjāteti?</i></a> <a><i>Āmantā.</i></a> <a><i>Paccuppannaṃ rūpaṃ nirujjhamānaṃ paccuppannabhāvaṃ jahatīti?</i></a> <a><i>Āmantā.</i></a> <a><i>Rūpabhāvaṃ jahatīti?</i></a> <a><i>Na hevaṃ vattabbe …pe….</i></a></p>
<p><a data-ref="sc19, ms32Kv_641"><i>☑ “Paccuppannan”ti vā “rūpan”ti vā, “rūpan”ti vā “paccuppannan”ti vā paccuppannaṃ rūpaṃ appiyaṃ karitvā esese ekaṭṭhe same samabhāge tajjāteti?</i></a> <a><i>Āmantā.</i></a> <a><i>Paccuppannaṃ rūpaṃ nirujjhamānaṃ rūpabhāvaṃ na jahatīti?</i></a> <a><i>Āmantā.</i></a> <a><i>Paccuppannabhāvaṃ na jahatīti?</i></a> <a><i>Na hevaṃ vattabbe …pe….</i></a></p>
<p><a data-ref="sc20, ms32Kv_642"><i>☒ “Odātan”ti vā “vatthan”ti vā, “vatthan”ti vā “odātan”ti vā odātaṃ vatthaṃ appiyaṃ karitvā esese ekaṭṭhe same samabhāge tajjāteti?</i></a> <a><i>Āmantā.</i></a> <a><i>Odātaṃ vatthaṃ rajjamānaṃ odātabhāvaṃ jahatīti?</i></a> <a><i>Āmantā.</i></a> <a><i>Vatthabhāvaṃ jahatīti?</i></a> <a><i>Na hevaṃ vattabbe.</i></a></p>
<p><a data-ref="sc21, ms32Kv_643"><i>☒ “Odātan”ti vā “vatthan”ti vā, “vatthan”ti vā “odātan”ti vā odātaṃ vatthaṃ appiyaṃ karitvā esese ekaṭṭhe same samabhāge tajjāteti?</i></a> <a><i>Āmantā.</i></a> <a><i>Odātaṃ vatthaṃ rajjamānaṃ vatthabhāvaṃ na jahatīti?</i></a> <a><i>Āmantā.</i></a> <a><i>Odātabhāvaṃ na jahatīti?</i></a> <a><i>Na hevaṃ vattabbe …pe…</i></a></p>
<p><a data-ref="sc22, pts-vp-pli121, ms32Kv_644, msdiv286"><i>☑ Rūpaṃ rūpabhāvaṃ na jahatīti?</i></a> <a><i>Āmantā.</i></a> <a><i>Rūpaṃ niccaṃ dhuvaṃ sassataṃ avipariṇāmadhammanti?</i></a> <a><i>Na hevaṃ vattabbe.</i></a> <a><i>Nanu rūpaṃ rūpabhāvaṃ na jahatīti rūpaṃ aniccaṃ adhuvaṃ asassataṃ vipariṇāmadhammanti?</i></a> <a><i>Āmantā.</i></a> <a><i>Hañci rūpaṃ aniccaṃ adhuvaṃ asassataṃ vipariṇāmadhammaṃ, no ca vata re vattabbe—</i></a> <a><i>“rūpaṃ rūpabhāvaṃ na jahatī”ti.</i></a></p>
<p><a data-var="na jahatīti → na jahati (sya-all, mr)" data-ref="sc23, ms32Kv_645"><i>☑ Nibbānaṃ nibbānabhāvaṃ na jahatīti nibbānaṃ niccaṃ dhuvaṃ sassataṃ avipariṇāmadhammanti?</i></a> <a data-var="na jahati → na jahatīti (bj, sya-all, pts-vp-pli1)"><i>Āmantā.</i></a> <a><i>Rūpaṃ rūpabhāvaṃ na jahatīti rūpaṃ niccaṃ dhuvaṃ sassataṃ avipariṇāmadhammanti?</i></a> <a><i>Na hevaṃ vattabbe …pe…</i></a> <a><i>rūpaṃ rūpabhāvaṃ na jahati rūpaṃ aniccaṃ adhuvaṃ asassataṃ vipariṇāmadhammanti?</i></a> <a><i>Āmantā.</i></a> <a><i>Nibbānaṃ nibbānabhāvaṃ na jahati nibbānaṃ aniccaṃ adhuvaṃ asassataṃ vipariṇāmadhammanti?</i></a> <a><i>Na hevaṃ vattabbe …pe….</i></a></p>
<p><a data-ref="sc24, ms32Kv_646"><i>☑ Atītaṃ atthi atītaṃ atītabhāvaṃ na jahatīti?</i></a> <a><i>Āmantā.</i></a> <a><i>Anāgataṃ atthi anāgataṃ anāgatabhāvaṃ na jahatīti?</i></a> <a><i>Na hevaṃ vattabbe.</i></a> <a><i>Atītaṃ atthi atītaṃ atītabhāvaṃ na jahatīti?</i></a> <a><i>Āmantā.</i></a> <a><i>Paccuppannaṃ atthi paccuppannaṃ paccuppannabhāvaṃ na jahatīti?</i></a> <a><i>Na hevaṃ vattabbe …pe….</i></a></p>
<p><a data-var="jahatīti → na jahatīti (bahūsu)" data-ref="sc25, ms32Kv_647"><i>☑ Anāgataṃ atthi anāgataṃ anāgatabhāvaṃ jahatīti?</i></a> <a data-var="jahatīti → na jahatīti (bahūsu)"><i>Āmantā.</i></a> <a><i>Atītaṃ atthi atītaṃ atītabhāvaṃ jahatīti?</i></a> <a><i>Na hevaṃ vattabbe …pe….</i></a></p>
<p><a data-var="jahatīti → na jahatīti (bahūsu)" data-ref="sc26, ms32Kv_648"><i>☑ Paccuppannaṃ atthi paccuppannaṃ paccuppannabhāvaṃ jahatīti?</i></a> <a data-var="jahatīti → na jahatīti (bahūsu)"><i>Āmantā.</i></a> <a><i>Atītaṃ atthi atītaṃ atītabhāvaṃ jahatīti?</i></a> <a><i>Na hevaṃ vattabbe.</i></a></p>
<p><a data-ref="sc27, pts-vp-pli122, ms32Kv_649"><i>☑ Atītaṃ atthi atītaṃ atītabhāvaṃ na jahatīti?</i></a> <a><i>Āmantā.</i></a> <a><i>Atītaṃ niccaṃ dhuvaṃ sassataṃ avipariṇāmadhammanti?</i></a> <a><i>Na hevaṃ vattabbe …pe…</i></a> <a><i>nanu atītaṃ aniccaṃ adhuvaṃ asassataṃ vipariṇāmadhammanti?</i></a> <a><i>Āmantā.</i></a> <a><i>Hañci atītaṃ aniccaṃ adhuvaṃ asassataṃ vipariṇāmadhammaṃ, no ca vata re vattabbe—</i></a> <a><i>“atītaṃ atthi atītaṃ atītabhāvaṃ na jahatī”ti.</i></a></p>
<p><a data-ref="sc28, ms32Kv_650"><i>☑ Nibbānaṃ atthi nibbānaṃ nibbānabhāvaṃ na jahatīti nibbānaṃ niccaṃ dhuvaṃ sassataṃ avipariṇāmadhammanti?</i></a> <a><i>Āmantā.</i></a> <a><i>Atītaṃ atthi atītaṃ atītabhāvaṃ na jahatīti atītaṃ niccaṃ dhuvaṃ sassataṃ avipariṇāmadhammanti?</i></a> <a><i>Na hevaṃ vattabbe …pe….</i></a></p>
<p><a data-ref="sc29, ms32Kv_651"><i>☑ Atītaṃ atthi atītaṃ atītabhāvaṃ na jahati atītaṃ aniccaṃ adhuvaṃ asassataṃ vipariṇāmadhammanti?</i></a> <a><i>Āmantā.</i></a> <a><i>Nibbānaṃ atthi nibbānaṃ nibbānabhāvaṃ na jahati nibbānaṃ aniccaṃ adhuvaṃ asassataṃ vipariṇāmadhammanti?</i></a> <a><i>Na hevaṃ vattabbe …pe….</i></a></p>
<p><a data-ref="sc30, ms32Kv_652, msdiv287"><i>☑ Atītaṃ rūpaṃ atthi atītaṃ rūpaṃ atītabhāvaṃ na jahatīti?</i></a> <a><i>Āmantā.</i></a> <a><i>Anāgataṃ rūpaṃ atthi anāgataṃ rūpaṃ anāgatabhāvaṃ na jahatīti?</i></a> <a><i>Na hevaṃ vattabbe …pe…</i></a> <a><i>atītaṃ rūpaṃ atthi atītaṃ rūpaṃ atītabhāvaṃ na jahatīti?</i></a> <a><i>Āmantā.</i></a> <a><i>Paccuppannaṃ rūpaṃ atthi paccuppannaṃ rūpaṃ paccuppannabhāvaṃ na jahatīti?</i></a> <a><i>Na hevaṃ vattabbe …pe….</i></a></p>
<p><a data-var="jahatīti → na jahatīti (bahūsu)" data-ref="sc31, ms32Kv_653"><i>☑ Anāgataṃ rūpaṃ atthi anāgataṃ rūpaṃ anāgatabhāvaṃ jahatīti?</i></a> <a data-var="jahatīti → na jahatīti (bahūsu)"><i>Āmantā.</i></a> <a><i>Atītaṃ rūpaṃ atthi atītaṃ rūpaṃ atītabhāvaṃ jahatīti?</i></a> <a><i>Na hevaṃ vattabbe …pe….</i></a></p>
<p><a data-var="jahatīti → na jahatīti (bahūsu)" data-ref="sc32, pts-vp-pli123, ms32Kv_654"><i>☑ Paccuppannaṃ rūpaṃ atthi paccuppannaṃ rūpaṃ paccuppannabhāvaṃ jahatīti?</i></a> <a data-var="jahatīti → na jahatīti (bahūsu)"><i>Āmantā.</i></a> <a><i>Atītaṃ rūpaṃ atthi atītaṃ rūpaṃ atītabhāvaṃ jahatīti?</i></a> <a><i>Na hevaṃ vattabbe …pe….</i></a></p>
<p><a data-ref="sc33, ms32Kv_655"><i>☑ Atītaṃ rūpaṃ atthi atītaṃ rūpaṃ atītabhāvaṃ na jahatīti?</i></a> <a><i>Āmantā.</i></a> <a><i>Atītaṃ rūpaṃ niccaṃ dhuvaṃ sassataṃ avipariṇāmadhammanti?</i></a> <a><i>Na hevaṃ vattabbe …pe…</i></a> <a><i>nanu atītaṃ rūpaṃ aniccaṃ adhuvaṃ asassataṃ vipariṇāmadhammanti?</i></a> <a><i>Āmantā.</i></a> <a><i>Hañci atītaṃ rūpaṃ aniccaṃ …pe…</i></a> <a><i>vipariṇāmadhammaṃ, no ca vata re vattabbe—</i></a> <a><i>“atītaṃ rūpaṃ atthi atītaṃ rūpaṃ atītabhāvaṃ na jahatī”ti.</i></a></p>
<p><a data-var="na jahati → na jahatīti (?)" data-ref="sc34, ms32Kv_656"><i>☑ Nibbānaṃ atthi nibbānaṃ nibbānabhāvaṃ na jahati nibbānaṃ niccaṃ dhuvaṃ sassataṃ avipariṇāmadhammanti?</i></a> <a data-var="na jahati → na jahatīti (?)"><i>Āmantā.</i></a> <a><i>Atītaṃ rūpaṃ atthi atītaṃ rūpaṃ atītabhāvaṃ na jahati atītaṃ rūpaṃ niccaṃ dhuvaṃ sassataṃ avipariṇāmadhammanti?</i></a> <a><i>Na hevaṃ vattabbe …pe….</i></a></p>
<p><a data-ref="sc35, ms32Kv_657"><i>☑ Atītaṃ rūpaṃ atthi atītaṃ rūpaṃ atītabhāvaṃ na jahati atītaṃ rūpaṃ aniccaṃ adhuvaṃ asassataṃ vipariṇāmadhammanti?</i></a> <a><i>Āmantā.</i></a> <a><i>Nibbānaṃ atthi nibbānaṃ nibbānabhāvaṃ na jahati nibbānaṃ aniccaṃ adhuvaṃ asassataṃ vipariṇāmadhammanti?</i></a> <a><i>Na hevaṃ vattabbe …pe….</i></a></p>
<p><a data-ref="sc36, pts-vp-pli124, ms32Kv_658"><i>☑ Atītā vedanā atthi …</i></a> <a><i>atītā saññā atthi …</i></a> <a><i>atītā saṅkhārā atthi …</i></a> <a><i>atītaṃ viññāṇaṃ atthi atītaṃ viññāṇaṃ atītabhāvaṃ na jahatīti?</i></a> <a><i>Āmantā.</i></a> <a><i>Anāgataṃ viññāṇaṃ atthi anāgataṃ viññāṇaṃ anāgatabhāvaṃ na jahatīti?</i></a> <a><i>Na hevaṃ vattabbe …pe…</i></a> <a><i>atītaṃ viññāṇaṃ atthi atītaṃ viññāṇaṃ atītabhāvaṃ na jahatīti?</i></a> <a><i>Āmantā.</i></a> <a><i>Paccuppannaṃ viññāṇaṃ atthi paccuppannaṃ viññāṇaṃ paccuppannabhāvaṃ na jahatīti?</i></a> <a><i>Na hevaṃ vattabbe …pe….</i></a></p>
<p><a data-var="jahatīti → na jahatīti (bahūsu)" data-ref="sc37, ms32Kv_659"><i>☑ Anāgataṃ viññāṇaṃ atthi anāgataṃ viññāṇaṃ anāgatabhāvaṃ jahatīti?</i></a> <a data-var="jahatīti → na jahatīti (bahūsu)"><i>Āmantā.</i></a> <a><i>Atītaṃ viññāṇaṃ atthi atītaṃ viññāṇaṃ atītabhāvaṃ jahatīti?</i></a> <a><i>Na hevaṃ vattabbe …pe….</i></a></p>
<p><a data-var="jahatīti → na jahatīti (bahūsu)" data-ref="sc38, ms32Kv_660"><i>☑ Paccuppannaṃ viññāṇaṃ atthi paccuppannaṃ viññāṇaṃ paccuppannabhāvaṃ jahatīti?</i></a> <a data-var="jahatīti → na jahatīti (bahūsu)"><i>Āmantā.</i></a> <a><i>Atītaṃ viññāṇaṃ atthi atītaṃ viññāṇaṃ atītabhāvaṃ jahatīti?</i></a> <a><i>Na hevaṃ vattabbe …pe….</i></a></p>
<p><a data-ref="sc39, ms32Kv_661"><i>☑ Atītaṃ viññāṇaṃ atthi atītaṃ viññāṇaṃ atītabhāvaṃ na jahatīti?</i></a> <a><i>Āmantā.</i></a> <a><i>Atītaṃ viññāṇaṃ niccaṃ dhuvaṃ sassataṃ avipariṇāmadhammanti?</i></a> <a><i>Na hevaṃ vattabbe …pe…</i></a> <a><i>nanu atītaṃ viññāṇaṃ aniccaṃ adhuvaṃ asassataṃ vipariṇāmadhammanti?</i></a> <a><i>Āmantā.</i></a> <a><i>Hañci atītaṃ viññāṇaṃ aniccaṃ adhuvaṃ asassataṃ vipariṇāmadhammaṃ, no ca vata re vattabbe—</i></a> <a><i>“atītaṃ viññāṇaṃ atthi atītaṃ viññāṇaṃ atītabhāvaṃ na jahatī”ti.</i></a></p>
<p><a data-var="na jahati → na jahatīti (?)" data-ref="sc40, pts-vp-pli125, ms32Kv_662"><i>☑ Nibbānaṃ atthi nibbānaṃ nibbānabhāvaṃ na jahati nibbānaṃ niccaṃ dhuvaṃ sassataṃ avipariṇāmadhammanti?</i></a> <a data-var="na jahati → na jahatīti (?)"><i>Āmantā.</i></a> <a><i>Atītaṃ viññāṇaṃ atthi atītaṃ viññāṇaṃ atītabhāvaṃ na jahati atītaṃ viññāṇaṃ niccaṃ dhuvaṃ sassataṃ avipariṇāmadhammanti?</i></a> <a><i>Na hevaṃ vattabbe …pe….</i></a></p>
<p><a data-ref="sc41, ms32Kv_663"><i>☑ Atītaṃ viññāṇaṃ atthi atītaṃ viññāṇaṃ atītabhāvaṃ na jahati atītaṃ viññāṇaṃ aniccaṃ adhuvaṃ asassataṃ vipariṇāmadhammanti?</i></a> <a><i>Āmantā.</i></a> <a><i>Nibbānaṃ atthi nibbānaṃ nibbānabhāvaṃ na jahati nibbānaṃ aniccaṃ adhuvaṃ asassataṃ vipariṇāmadhammanti?</i></a> <a><i>Na hevaṃ vattabbe …pe….</i></a></p>
<h2><a><i>1. Vacanasodhana</i></a></h2>
<p><a data-ref="sc42, ms32Kv_664, msdiv288"><i>☑ Atītaṃ nvatthīti?</i></a> <a><i>Āmantā.</i></a> <a><i>Hañci atītaṃ nvatthi, atītaṃ atthīti micchā.</i></a> <a><i>Hañci vā pana atthi nvātītaṃ, atthi atītanti micchā.</i></a> <a><i>Anāgataṃ nvatthīti?</i></a> <a><i>Āmantā.</i></a> <a><i>Hañci anāgataṃ nvatthi, anāgataṃ atthīti micchā.</i></a> <a><i>Hañci vā pana atthi nvānāgataṃ, atthi anāgatanti micchā.</i></a></p>
<p><a data-ref="sc43, ms32Kv_665"><i>☑ Anāgataṃ hutvā paccuppannaṃ hotīti?</i></a> <a><i>Āmantā.</i></a> <a><i>Taññeva anāgataṃ taṃ paccuppannanti?</i></a> <a><i>Na hevaṃ vattabbe …pe…</i></a> <a><i>taññeva anāgataṃ taṃ paccuppannanti?</i></a> <a><i>Āmantā.</i></a> <a><i>Hutvā hoti hutvā hotīti?</i></a> <a><i>Na hevaṃ vattabbe …pe…</i></a> <a><i>hutvā hoti hutvā hotīti?</i></a> <a><i>Āmantā.</i></a> <a><i>Na hutvā na hoti na hutvā na hotīti?</i></a> <a><i>Na hevaṃ vattabbe …pe….</i></a></p>
<p><a data-ref="sc44, pts-vp-pli126, ms32Kv_666"><i>☑ Paccuppannaṃ hutvā atītaṃ hotīti?</i></a> <a><i>Āmantā.</i></a> <a><i>Taññeva paccuppannaṃ taṃ atītanti?</i></a> <a><i>Na hevaṃ vattabbe …pe…</i></a> <a><i>taññeva paccuppannaṃ taṃ atītanti?</i></a> <a><i>Āmantā.</i></a> <a><i>Hutvā hoti hutvā hotīti?</i></a> <a><i>Na hevaṃ vattabbe …pe…</i></a> <a><i>hutvā hoti hutvā hotīti?</i></a> <a><i>Āmantā.</i></a> <a><i>Na hutvā na hoti na hutvā na hotīti?</i></a> <a><i>Na hevaṃ vattabbe …pe….</i></a></p>
<p><a data-ref="sc45, ms32Kv_667"><i>☑ Anāgataṃ hutvā paccuppannaṃ hoti, paccuppannaṃ hutvā atītaṃ hotīti?</i></a> <a><i>Āmantā.</i></a> <a><i>Taññeva anāgataṃ taṃ paccuppannaṃ taṃ atītanti?</i></a> <a><i>Na hevaṃ vattabbe …pe…</i></a> <a><i>taññeva anāgataṃ taṃ paccuppannaṃ taṃ atītanti?</i></a> <a><i>Āmantā.</i></a> <a><i>Hutvā hoti hutvā hotīti?</i></a> <a><i>Na hevaṃ vattabbe …pe…</i></a> <a><i>hutvā hoti hutvā hotīti?</i></a> <a><i>Āmantā.</i></a> <a><i>Na hutvā na hoti na hutvā na hotīti?</i></a> <a><i>Na hevaṃ vattabbe.</i></a></p>
<h2><a><i>2. Atītacakkhurūpādikathā</i></a></h2>
<p><a data-ref="sc46, pts-vp-pli127, ms32Kv_668, msdiv289"><i>☑ Atītaṃ cakkhuṃ atthi rūpā atthi cakkhuviññāṇaṃ atthi āloko atthi manasikāro atthīti?</i></a> <a><i>Āmantā.</i></a> <a><i>Atītena cakkhunā atītaṃ rūpaṃ passatīti?</i></a> <a><i>Na hevaṃ vattabbe …pe…</i></a> <a><i>atītaṃ sotaṃ atthi saddā atthi sotaviññāṇaṃ atthi ākāso atthi manasikāro atthīti?</i></a> <a><i>Āmantā.</i></a> <a><i>Atītena sotena atītaṃ saddaṃ suṇātīti?</i></a> <a><i>Na hevaṃ vattabbe …pe…</i></a> <a><i>atītaṃ ghānaṃ atthi gandhā atthi ghānaviññāṇaṃ atthi vāyo atthi manasikāro atthīti?</i></a> <a><i>Āmantā.</i></a> <a><i>Atītena ghānena atītaṃ gandhaṃ ghāyatīti?</i></a> <a><i>Na hevaṃ vattabbe …pe…</i></a> <a><i>atītā jivhā atthi rasā atthi jivhāviññāṇaṃ atthi āpo atthi manasikāro atthīti?</i></a> <a><i>Āmantā.</i></a> <a><i>Atītāya jivhāya atītaṃ rasaṃ sāyatīti?</i></a> <a><i>Na hevaṃ vattabbe …pe…</i></a> <a><i>atīto kāyo atthi phoṭṭhabbā atthi kāyaviññāṇaṃ atthi pathavī atthi manasikāro atthīti?</i></a> <a><i>Āmantā.</i></a> <a><i>Atītena kāyena atītaṃ phoṭṭhabbaṃ phusatīti?</i></a> <a><i>Na hevaṃ vattabbe …pe…</i></a> <a><i>atīto mano atthi dhammā atthi manoviññāṇaṃ atthi vatthuṃ atthi manasikāro atthīti?</i></a> <a><i>Āmantā.</i></a> <a><i>Atītena manena atītaṃ dhammaṃ vijānātīti?</i></a> <a><i>Na hevaṃ vattabbe …pe….</i></a></p>
<p><a data-ref="sc47, pts-vp-pli128, ms32Kv_669"><i>☑ Anāgataṃ cakkhuṃ atthi rūpā atthi cakkhuviññāṇaṃ atthi āloko atthi manasikāro atthīti?</i></a> <a><i>Āmantā.</i></a> <a><i>Anāgatena cakkhunā anāgataṃ rūpaṃ passatīti?</i></a> <a><i>Na hevaṃ vattabbe …pe…</i></a> <a><i>anāgataṃ sotaṃ atthi …</i></a> <a><i>ghānaṃ atthi …</i></a> <a><i>jivhā atthi …</i></a> <a><i>kāyo atthi …</i></a> <a><i>mano atthi dhammā atthi manoviññāṇaṃ atthi vatthuṃ atthi manasikāro atthīti?</i></a> <a><i>Āmantā.</i></a> <a><i>Anāgatena manena anāgataṃ dhammaṃ vijānātīti?</i></a> <a><i>Na hevaṃ vattabbe …pe….</i></a></p>
<p><a data-ref="sc48, ms32Kv_670"><i>☑ Paccuppannaṃ cakkhuṃ atthi rūpā atthi cakkhuviññāṇaṃ atthi āloko atthi manasikāro atthi, paccuppannena cakkhunā paccuppannaṃ rūpaṃ passatīti?</i></a> <a><i>Āmantā.</i></a> <a><i>Atītaṃ cakkhuṃ atthi rūpā atthi cakkhuviññāṇaṃ atthi āloko atthi manasikāro atthi, atītena cakkhunā atītaṃ rūpaṃ passatīti?</i></a> <a><i>Na hevaṃ vattabbe …pe….</i></a> <a><i>Paccuppannaṃ sotaṃ atthi …</i></a> <a><i>ghānaṃ atthi …</i></a> <a><i>jivhā atthi …</i></a> <a><i>kāyo atthi …</i></a> <a><i>mano atthi dhammā atthi manoviññāṇaṃ atthi vatthuṃ atthi manasikāro atthi, paccuppannena manena paccuppannaṃ dhammaṃ vijānātīti?</i></a> <a><i>Āmantā.</i></a> <a><i>Atīto mano atthi dhammā atthi manoviññāṇaṃ atthi vatthuṃ atthi manasikāro atthi, atītena manena atītaṃ dhammaṃ vijānātīti?</i></a> <a><i>Na hevaṃ vattabbe …pe….</i></a></p>
<p><a data-ref="sc49, pts-vp-pli129, ms32Kv_671"><i>☑ Paccuppannaṃ cakkhuṃ atthi rūpā atthi cakkhuviññāṇaṃ atthi āloko atthi manasikāro atthi, paccuppannena cakkhunā paccuppannaṃ rūpaṃ passatīti?</i></a> <a><i>Āmantā.</i></a> <a><i>Anāgataṃ cakkhuṃ atthi rūpā atthi cakkhuviññāṇaṃ atthi āloko atthi manasikāro atthi, anāgatena cakkhunā anāgataṃ rūpaṃ passatīti?</i></a> <a><i>Na hevaṃ vattabbe …pe…</i></a> <a><i>paccuppannaṃ sotaṃ atthi …</i></a> <a><i>ghānaṃ atthi …</i></a> <a><i>jivhā atthi …</i></a> <a><i>kāyo atthi …</i></a> <a><i>mano atthi dhammā atthi manoviññāṇaṃ atthi vatthuṃ atthi manasikāro atthi, paccuppannena manena paccuppannaṃ dhammaṃ vijānātīti?</i></a> <a><i>Āmantā.</i></a> <a><i>Anāgato mano atthi dhammā atthi manoviññāṇaṃ atthi vatthuṃ atthi manasikāro atthi, anāgatena manena anāgataṃ dhammaṃ vijānātīti?</i></a> <a><i>Na hevaṃ vattabbe …pe….</i></a></p>
<p><a data-ref="sc50, ms32Kv_672"><i>☑ Atītaṃ cakkhuṃ atthi rūpā atthi cakkhuviññāṇaṃ atthi āloko atthi manasikāro atthi, na ca atītena cakkhunā atītaṃ rūpaṃ passatīti?</i></a> <a><i>Āmantā.</i></a> <a><i>Paccuppannaṃ cakkhuṃ atthi rūpā atthi cakkhuviññāṇaṃ atthi āloko atthi manasikāro atthi, na ca paccuppannena cakkhunā paccuppannaṃ rūpaṃ passatīti?</i></a> <a><i>Na hevaṃ vattabbe …pe…</i></a> <a><i>atītaṃ sotaṃ atthi …</i></a> <a><i>ghānaṃ atthi …</i></a> <a><i>jivhā atthi …</i></a> <a><i>kāyo atthi …</i></a> <a><i>mano atthi dhammā atthi manoviññāṇaṃ atthi vatthuṃ atthi manasikāro atthi, na ca atītena manena atītaṃ dhammaṃ vijānātīti?</i></a> <a><i>Āmantā.</i></a> <a><i>Paccuppanno mano atthi dhammā atthi manoviññāṇaṃ atthi vatthuṃ atthi manasikāro atthi, na ca paccuppannena manena paccuppannaṃ dhammaṃ vijānātīti?</i></a> <a><i>Na hevaṃ vattabbe …pe….</i></a></p>
<p><a data-ref="sc51, ms32Kv_673"><i>☑ Anāgataṃ cakkhuṃ atthi rūpā atthi cakkhuviññāṇaṃ atthi āloko atthi manasikāro atthi, na ca anāgatena cakkhunā anāgataṃ rūpaṃ passatīti?</i></a> <a><i>Āmantā.</i></a> <a><i>Paccuppannaṃ cakkhuṃ atthi rūpā atthi cakkhuviññāṇaṃ atthi āloko atthi manasikāro atthi, na ca paccuppannena cakkhunā paccuppannaṃ rūpaṃ passatīti?</i></a> <a><i>Na hevaṃ vattabbe …pe…</i></a> <a><i>anāgataṃ sotaṃ atthi …</i></a> <a><i>ghānaṃ atthi …</i></a> <a><i>jivhā atthi …</i></a> <a><i>kāyo atthi …</i></a> <a><i>mano atthi dhammā atthi manoviññāṇaṃ atthi vatthuṃ atthi manasikāro atthi, na ca anāgatena manena anāgataṃ dhammaṃ vijānātīti?</i></a> <a><i>Āmantā.</i></a> <a><i>Paccuppanno mano atthi dhammā atthi manoviññāṇaṃ atthi vatthuṃ atthi manasikāro atthi, na ca paccuppannena manena paccuppannaṃ dhammaṃ vijānātīti?</i></a> <a><i>Na hevaṃ vattabbe …pe….</i></a></p>
<h2><a><i>3. Atītañāṇādikathā</i></a></h2>
<p><a data-ref="sc52, pts-vp-pli130, ms32Kv_674, msdiv290"><i>☑ Atītaṃ ñāṇaṃ atthīti?</i></a> <a><i>Āmantā.</i></a> <a><i>Tena ñāṇena ñāṇakaraṇīyaṃ karotīti?</i></a> <a><i>Na hevaṃ vattabbe …pe…</i></a> <a><i>tena ñāṇena ñāṇakaraṇīyaṃ karotīti?</i></a> <a><i>Āmantā.</i></a> <a><i>Tena ñāṇena dukkhaṃ parijānāti, samudayaṃ pajahati, nirodhaṃ sacchikaroti, maggaṃ bhāvetīti?</i></a> <a><i>Na hevaṃ vattabbe …pe….</i></a></p>
<p><a data-ref="sc53, ms32Kv_675"><i>☑ Anāgataṃ ñāṇaṃ atthīti?</i></a> <a><i>Āmantā.</i></a> <a><i>Tena ñāṇena ñāṇakaraṇīyaṃ karotīti?</i></a> <a><i>Na hevaṃ vattabbe …pe…</i></a> <a><i>tena ñāṇena ñāṇakaraṇīyaṃ karotīti?</i></a> <a><i>Āmantā.</i></a> <a><i>Tena ñāṇena dukkhaṃ parijānāti, samudayaṃ pajahati, nirodhaṃ sacchikaroti, maggaṃ bhāvetīti?</i></a> <a><i>Na hevaṃ vattabbe …pe….</i></a></p>
<p><a data-ref="sc54, pts-vp-pli131, ms32Kv_676"><i>☑ Paccuppannaṃ ñāṇaṃ atthi, tena ñāṇena ñāṇakaraṇīyaṃ karotīti?</i></a> <a><i>Āmantā.</i></a> <a><i>Atītaṃ ñāṇaṃ atthi, tena ñāṇena ñāṇakaraṇīyaṃ karotīti?</i></a> <a><i>Na hevaṃ vattabbe …pe…</i></a> <a><i>paccuppannaṃ ñāṇaṃ atthi, tena ñāṇena dukkhaṃ parijānāti, samudayaṃ pajahati, nirodhaṃ sacchikaroti, maggaṃ bhāvetīti?</i></a> <a><i>Āmantā.</i></a> <a><i>Atītaṃ ñāṇaṃ atthi, tena ñāṇena dukkhaṃ parijānāti, samudayaṃ pajahati, nirodhaṃ sacchikaroti, maggaṃ bhāvetīti?</i></a> <a><i>Na hevaṃ vattabbe …pe…</i></a> <a><i>paccuppannaṃ ñāṇaṃ atthi, tena ñāṇena ñāṇakaraṇīyaṃ karotīti?</i></a> <a><i>Āmantā.</i></a> <a><i>Anāgataṃ ñāṇaṃ atthi, tena ñāṇena ñāṇakaraṇīyaṃ karotīti?</i></a> <a><i>Na hevaṃ vattabbe …pe…</i></a> <a><i>paccuppannaṃ ñāṇaṃ atthi, tena ñāṇena dukkhaṃ parijānāti, samudayaṃ pajahati, nirodhaṃ sacchikaroti, maggaṃ bhāvetīti?</i></a> <a><i>Āmantā.</i></a> <a><i>Anāgataṃ ñāṇaṃ atthi, tena ñāṇena dukkhaṃ parijānāti, samudayaṃ pajahati, nirodhaṃ sacchikaroti, maggaṃ bhāvetīti?</i></a> <a><i>Na hevaṃ vattabbe …pe….</i></a></p>
<p><a data-ref="sc55, ms32Kv_677"><i>☑ Atītaṃ ñāṇaṃ atthi, na ca tena ñāṇena ñāṇakaraṇīyaṃ karotīti?</i></a> <a><i>Āmantā.</i></a> <a><i>Paccuppannaṃ ñāṇaṃ atthi, na ca tena ñāṇena ñāṇakaraṇīyaṃ karotīti?</i></a> <a><i>Na hevaṃ vattabbe …pe…</i></a> <a><i>atītaṃ ñāṇaṃ atthi, na ca tena ñāṇena dukkhaṃ parijānāti, samudayaṃ pajahati, nirodhaṃ sacchikaroti, maggaṃ bhāvetīti?</i></a> <a><i>Āmantā.</i></a> <a><i>Paccuppannaṃ ñāṇaṃ atthi, na ca tena ñāṇena dukkhaṃ parijānāti, samudayaṃ pajahati, nirodhaṃ sacchikaroti, maggaṃ bhāvetīti?</i></a> <a><i>Na hevaṃ vattabbe …pe….</i></a></p>
<p><a data-ref="sc56, ms32Kv_678"><i>☑ Anāgataṃ ñāṇaṃ atthi, na ca tena ñāṇena ñāṇakaraṇīyaṃ karotīti?</i></a> <a><i>Āmantā.</i></a> <a><i>Paccuppannaṃ ñāṇaṃ atthi, na ca tena ñāṇena ñāṇakaraṇīyaṃ karotīti?</i></a> <a><i>Na hevaṃ vattabbe …pe….</i></a> <a><i>Anāgataṃ ñāṇaṃ atthi, na ca tena ñāṇena dukkhaṃ parijānāti, samudayaṃ pajahati, nirodhaṃ sacchikaroti, maggaṃ bhāvetīti?</i></a> <a><i>Āmantā.</i></a> <a><i>Paccuppannaṃ ñāṇaṃ atthi, na ca tena ñāṇena dukkhaṃ parijānāti, samudayaṃ pajahati, nirodhaṃ sacchikaroti, maggaṃ bhāvetīti?</i></a> <a><i>Na hevaṃ vattabbe …pe….</i></a></p>
<h2><a><i>4. Arahantādikathā</i></a></h2>
<p><a data-ref="sc57, pts-vp-pli132, ms32Kv_679, msdiv291"><i>☑ Arahato atīto rāgo atthīti?</i></a> <a><i>Āmantā.</i></a> <a><i>Arahā tena rāgena sarāgoti?</i></a> <a><i>Na hevaṃ vattabbe …pe…</i></a> <a><i>arahato atīto doso atthīti?</i></a> <a><i>Āmantā.</i></a> <a><i>Arahā tena dosena sadosoti?</i></a> <a><i>Na hevaṃ vattabbe …pe…</i></a> <a><i>arahato atīto moho atthīti?</i></a> <a><i>Āmantā.</i></a> <a><i>Arahā tena mohena samohoti?</i></a> <a><i>Na hevaṃ vattabbe …pe…</i></a> <a><i>arahato atīto māno atthīti?</i></a> <a><i>Āmantā.</i></a> <a><i>Arahā tena mānena samānoti?</i></a> <a><i>Na hevaṃ vattabbe …pe…</i></a> <a><i>arahato atītā diṭṭhi atthīti?</i></a> <a><i>Āmantā.</i></a> <a><i>Arahā tāya diṭṭhiyā sadiṭṭhikoti?</i></a> <a><i>Na hevaṃ vattabbe …pe…</i></a> <a><i>arahato atītā vicikicchā atthīti?</i></a> <a><i>Āmantā.</i></a> <a><i>Arahā tāya vicikicchāya savicikicchoti?</i></a> <a><i>Na hevaṃ vattabbe …pe…</i></a> <a><i>arahato atītaṃ thinaṃ atthīti?</i></a> <a><i>Āmantā.</i></a> <a><i>Arahā tena thinena sathinoti?</i></a> <a><i>Na hevaṃ vattabbe …pe…</i></a> <a><i>arahato atītaṃ uddhaccaṃ atthīti?</i></a> <a><i>Āmantā.</i></a> <a><i>Arahā tena uddhaccena sauddhaccoti?</i></a> <a><i>Na hevaṃ vattabbe …pe…</i></a> <a><i>arahato atītaṃ ahirikaṃ atthīti?</i></a> <a><i>Āmantā.</i></a> <a><i>Arahā tena ahirikena saahirikoti?</i></a> <a><i>Na hevaṃ vattabbe …pe…</i></a> <a><i>arahato atītaṃ anottappaṃ atthīti?</i></a> <a><i>Āmantā.</i></a> <a><i>Arahā tena anottappena saanottappīti?</i></a> <a><i>Na hevaṃ vattabbe …pe….</i></a></p>
<p><a data-ref="sc58, pts-vp-pli133, ms32Kv_680"><i>☑ Anāgāmissa atītā sakkāyadiṭṭhi atthīti?</i></a> <a><i>Āmantā.</i></a> <a><i>Anāgāmī tāya diṭṭhiyā sadiṭṭhikoti?</i></a> <a><i>Na hevaṃ vattabbe …pe…</i></a> <a><i>anāgāmissa atītā vicikicchā atthi …</i></a> <a><i>atīto sīlabbataparāmāso atthi …</i></a> <a><i>atīto aṇusahagato kāmarāgo atthi …</i></a> <a><i>atīto aṇusahagato byāpādo atthīti?</i></a> <a><i>Āmantā.</i></a> <a><i>Anāgāmī tena byāpādena byāpannacittoti?</i></a> <a><i>Na hevaṃ vattabbe …pe….</i></a></p>
<p><a data-ref="sc59, ms32Kv_681"><i>☑ Sakadāgāmissa atītā sakkāyadiṭṭhi atthīti?</i></a> <a><i>Āmantā.</i></a> <a><i>Sakadāgāmī tāya diṭṭhiyā sadiṭṭhikoti?</i></a> <a><i>Na hevaṃ vattabbe …pe…</i></a> <a><i>sakadāgāmissa atītā vicikicchā atthi …</i></a> <a><i>atīto sīlabbataparāmāso atthi …</i></a> <a><i>atīto oḷāriko kāmarāgo atthi …</i></a> <a><i>atīto oḷāriko byāpādo atthīti?</i></a> <a><i>Āmantā.</i></a> <a><i>Sakadāgāmī tena byāpādena byāpannacittoti?</i></a> <a><i>Na hevaṃ vattabbe …pe….</i></a></p>
<p><a data-ref="sc60, ms32Kv_682"><i>☑ Sotāpannassa atītā sakkāyadiṭṭhi atthīti?</i></a> <a><i>Āmantā.</i></a> <a><i>Sotāpanno tāya diṭṭhiyā sadiṭṭhikoti?</i></a> <a><i>Na hevaṃ vattabbe …pe…</i></a> <a><i>sotāpannassa atītā vicikicchā atthi …</i></a> <a><i>atīto sīlabbataparāmāso atthi …</i></a> <a><i>atīto apāyagamanīyo rāgo atthi …</i></a> <a><i>atīto apāyagamanīyo doso atthi …</i></a> <a><i>atīto apāyagamanīyo moho atthīti?</i></a> <a><i>Āmantā.</i></a> <a><i>Sotāpanno tena mohena samohoti?</i></a> <a><i>Na hevaṃ vattabbe …pe….</i></a></p>
<p><a data-ref="sc61, pts-vp-pli134, ms32Kv_683, msdiv292"><i>☑ Puthujjanassa atīto rāgo atthi, puthujjano tena rāgena sarāgoti?</i></a> <a><i>Āmantā.</i></a> <a><i>Arahato atīto rāgo atthi, arahā tena rāgena sarāgoti?</i></a> <a><i>Na hevaṃ vattabbe …pe…</i></a> <a><i>puthujjanassa atīto doso atthi …pe…</i></a> <a><i>atītaṃ anottappaṃ atthi puthujjano tena anottappena anottappīti?</i></a> <a><i>Āmantā.</i></a> <a><i>Arahato atītaṃ anottappaṃ atthi, arahā tena anottappena anottappīti?</i></a> <a><i>Na hevaṃ vattabbe …pe….</i></a></p>
<p><a data-ref="sc62, ms32Kv_684"><i>☑ Puthujjanassa atītā sakkāyadiṭṭhi atthi, puthujjano tāya diṭṭhiyā sadiṭṭhikoti?</i></a> <a><i>Āmantā.</i></a> <a><i>Anāgāmissa atītā sakkāyadiṭṭhi atthi, anāgāmī tāya diṭṭhiyā sadiṭṭhikoti?</i></a> <a><i>Na hevaṃ vattabbe …pe…</i></a> <a><i>puthujjanassa atītā vicikicchā atthi …pe…</i></a> <a><i>atīto aṇusahagato byāpādo atthi, puthujjano tena byāpādena byāpannacittoti?</i></a> <a><i>Āmantā.</i></a> <a><i>Anāgāmissa atīto aṇusahagato byāpādo atthi, anāgāmī tena byāpādena byāpannacittoti?</i></a> <a><i>Na hevaṃ vattabbe …pe….</i></a></p>
<p><a data-ref="sc63, ms32Kv_685"><i>☑ Puthujjanassa atītā sakkāyadiṭṭhi atthi, puthujjano tāya diṭṭhiyā sadiṭṭhikoti?</i></a> <a><i>Āmantā.</i></a> <a><i>Sakadāgāmissa atītā sakkāyadiṭṭhi atthi, sakadāgāmī tāya diṭṭhiyā sadiṭṭhikoti?</i></a> <a><i>Na hevaṃ vattabbe …pe…</i></a> <a><i>puthujjanassa atītā vicikicchā atthi …</i></a> <a><i>atīto oḷāriko byāpādo atthi, puthujjano tena byāpādena byāpannacittoti?</i></a> <a><i>Āmantā.</i></a> <a><i>Sakadāgāmissa atīto oḷāriko byāpādo atthi, sakadāgāmī tena byāpādena byāpannacittoti?</i></a> <a><i>Na hevaṃ vattabbe …pe….</i></a></p>
<p><a data-ref="sc64, pts-vp-pli135, ms32Kv_686"><i>☑ Puthujjanassa atītā sakkāyadiṭṭhi atthi, puthujjano tāya diṭṭhiyā sadiṭṭhikoti?</i></a> <a><i>Āmantā.</i></a> <a><i>Sotāpannassa atītā sakkāyadiṭṭhi atthi, sotāpanno tāya diṭṭhiyā sadiṭṭhikoti?</i></a> <a><i>Na hevaṃ vattabbe …pe…</i></a> <a><i>puthujjanassa atītā vicikicchā atthi …pe…</i></a> <a><i>atīto apāyagamanīyo moho atthi, puthujjano tena mohena samohoti?</i></a> <a><i>Āmantā.</i></a> <a><i>Sotāpannassa atīto apāyagamanīyo moho atthi, sotāpanno tena mohena samohoti?</i></a> <a><i>Na hevaṃ vattabbe …pe….</i></a></p>
<p><a data-ref="sc65, ms32Kv_687"><i>☑ Arahato atīto rāgo atthi, na ca arahā tena rāgena sarāgoti?</i></a> <a><i>Āmantā.</i></a> <a><i>Puthujjanassa atīto rāgo atthi, na ca puthujjano tena rāgena sarāgoti?</i></a> <a><i>Na hevaṃ vattabbe …pe…</i></a> <a><i>arahato atīto doso atthi …pe…</i></a> <a><i>atītaṃ anottappaṃ atthi, na ca arahā tena anottappena anottappīti?</i></a> <a><i>Āmantā.</i></a> <a><i>Puthujjanassa atītaṃ anottappaṃ atthi, na ca puthujjano tena anottappena anottappīti?</i></a> <a><i>Na hevaṃ vattabbe …pe….</i></a></p>
<p><a data-ref="sc66, ms32Kv_688"><i>☑ Anāgāmissa atītā sakkāyadiṭṭhi atthi, na ca anāgāmī tāya diṭṭhiyā sadiṭṭhikoti?</i></a> <a><i>Āmantā.</i></a> <a><i>Puthujjanassa atītā sakkāyadiṭṭhi atthi, na ca puthujjano tāya diṭṭhiyā sadiṭṭhikoti?</i></a> <a><i>Na hevaṃ vattabbe …pe…</i></a> <a><i>anāgāmissa atītā vicikicchā atthi …pe…</i></a> <a><i>atīto aṇusahagato byāpādo atthi, na ca anāgāmī tena byāpādena byāpannacittoti?</i></a> <a><i>Āmantā.</i></a> <a><i>Puthujjanassa atīto aṇusahagato byāpādo atthi, na ca puthujjano tena byāpādena byāpannacittoti?</i></a> <a><i>Na hevaṃ vattabbe …pe….</i></a></p>
<p><a data-ref="sc67, pts-vp-pli136, ms32Kv_689"><i>☑ Sakadāgāmissa atītā sakkāyadiṭṭhi atthi, na ca sakadāgāmī tāya diṭṭhiyā sadiṭṭhikoti?</i></a> <a><i>Āmantā.</i></a> <a><i>Puthujjanassa atītā sakkāyadiṭṭhi atthi, na ca puthujjano tāya diṭṭhiyā sadiṭṭhikoti?</i></a> <a><i>Na hevaṃ vattabbe …pe…</i></a> <a><i>sakadāgāmissa atītā vicikicchā atthi …pe…</i></a> <a><i>atīto oḷāriko byāpādo atthi, na ca sakadāgāmī tena byāpādena byāpannacittoti?</i></a> <a><i>Āmantā.</i></a> <a><i>Puthujjanassa atīto oḷāriko byāpādo atthi, na ca puthujjano tena byāpādena byāpannacittoti?</i></a> <a><i>Na hevaṃ vattabbe …pe….</i></a></p>
<p><a data-ref="sc68, ms32Kv_690"><i>☑ Sotāpannassa atītā sakkāyadiṭṭhi atthi, na ca sotāpanno tāya diṭṭhiyā sadiṭṭhikoti?</i></a> <a><i>Āmantā.</i></a> <a><i>Puthujjanassa atītā sakkāyadiṭṭhi atthi, na ca puthujjano tāya diṭṭhiyā sadiṭṭhikoti?</i></a> <a><i>Na hevaṃ vattabbe …pe…</i></a> <a><i>sotāpannassa atītā vicikicchā atthi …pe…</i></a> <a><i>atīto apāyagamanīyo moho atthi, na ca sotāpanno tena mohena samohoti?</i></a> <a><i>Āmantā.</i></a> <a><i>Puthujjanassa atīto apāyagamanīyo moho atthi, na ca puthujjano tena mohena samohoti?</i></a> <a><i>Na hevaṃ vattabbe …pe….</i></a></p>
<h2><a><i>5. Atītahatthādikathā</i></a></h2>
<p><a data-ref="sc69, ms32Kv_691, msdiv293"><i>☑ Atītā hatthā atthīti?</i></a> <a><i>Āmantā.</i></a> <a><i>Atītesu hatthesu sati ādānanikkhepanaṃ paññāyatīti?</i></a> <a><i>Na hevaṃ vattabbe …pe…</i></a> <a><i>atītā pādā atthīti?</i></a> <a><i>Āmantā.</i></a> <a><i>Atītesu pādesu sati abhikkamapaṭikkamo paññāyatīti?</i></a> <a><i>Na hevaṃ vattabbe …pe…</i></a> <a><i>atītā pabbā atthīti?</i></a> <a><i>Āmantā.</i></a> <a><i>Atītesu pabbesu sati samiñjanapasāraṇaṃ paññāyatīti?</i></a> <a><i>Na hevaṃ vattabbe …pe…</i></a> <a><i>atīto kucchi atthīti?</i></a> <a><i>Āmantā.</i></a> <a><i>Atītasmiṃ kucchismiṃ sati jighacchā pipāsā paññāyatīti?</i></a> <a><i>Na hevaṃ vattabbe …pe….</i></a></p>
<p><a data-ref="sc70, pts-vp-pli137, ms32Kv_692"><i>☑ Atīto kāyo atthīti?</i></a> <a><i>Āmantā.</i></a> <a><i>Atīto kāyo paggahaniggahupago chedanabhedanupago kākehi gijjhehi kulalehi sādhāraṇoti?</i></a> <a><i>Na hevaṃ vattabbe …pe…</i></a> <a><i>atīte kāye visaṃ kameyya, satthaṃ kameyya, aggi kameyyāti?</i></a> <a><i>Na hevaṃ vattabbe …pe…</i></a> <a><i>labbhā atīto kāyo addubandhanena bandhituṃ, rajjubandhanena bandhituṃ, saṅkhalikabandhanena bandhituṃ, gāmabandhanena bandhituṃ, nigamabandhanena bandhituṃ, nagarabandhanena bandhituṃ, janapadabandhanena bandhituṃ, kaṇṭhapañcamehi bandhanehi bandhitunti?</i></a> <a><i>Na hevaṃ vattabbe …pe….</i></a></p>
<p><a data-ref="sc71, ms32Kv_693"><i>☑ Atīto āpo atthīti?</i></a> <a><i>Āmantā.</i></a> <a><i>Tena āpena āpakaraṇīyaṃ karotīti?</i></a> <a><i>Na hevaṃ vattabbe …pe…</i></a> <a><i>atīto tejo atthīti?</i></a> <a><i>Āmantā.</i></a> <a><i>Tena tejena tejakaraṇīyaṃ karotīti?</i></a> <a><i>Na hevaṃ vattabbe …pe…</i></a> <a><i>atīto vāyo atthīti?</i></a> <a><i>Āmantā.</i></a> <a><i>Tena vāyena vāyakaraṇīyaṃ karotīti?</i></a> <a><i>Na hevaṃ vattabbe …pe….</i></a></p>
<h2><a><i>6. Atītakkhandhādisamodhānakathā</i></a></h2>
<p><a data-ref="sc72, ms32Kv_694, msdiv294"><i>☑ Atīto rūpakkhandho atthi, anāgato rūpakkhandho atthi, paccuppanno rūpakkhandho atthīti?</i></a> <a><i>Āmantā.</i></a> <a><i>Tayo rūpakkhandhāti?</i></a> <a><i>Na hevaṃ vattabbe …pe…</i></a> <a><i>atītā pañcakkhandhā atthi, anāgatā pañcakkhandhā atthi, paccuppannā pañcakkhandhā atthīti?</i></a> <a><i>Āmantā.</i></a> <a><i>Pannarasakkhandhāti?</i></a> <a><i>Na hevaṃ vattabbe …pe….</i></a></p>
<p><a data-ref="sc73, pts-vp-pli138, ms32Kv_695"><i>☑ Atītaṃ cakkhāyatanaṃ atthi, anāgataṃ cakkhāyatanaṃ atthi, paccuppannaṃ cakkhāyatanaṃ atthīti?</i></a> <a><i>Āmantā.</i></a> <a><i>Tīṇi cakkhāyatanānīti?</i></a> <a><i>Na hevaṃ vattabbe …pe…</i></a> <a><i>atītāni dvādasāyatanāni atthi, anāgatāni dvādasāyatanāni atthi, paccuppannāni dvādasāyatanāni atthīti?</i></a> <a><i>Āmantā.</i></a> <a><i>Chattiṃsāyatanānīti?</i></a> <a><i>Na hevaṃ vattabbe …pe….</i></a></p>
<p><a data-ref="sc74, ms32Kv_696"><i>☑ Atītā cakkhudhātu atthi, anāgatā cakkhudhātu atthi, paccuppannā cakkhudhātu atthīti?</i></a> <a><i>Āmantā.</i></a> <a><i>Tisso cakkhudhātuyoti?</i></a> <a><i>Na hevaṃ vattabbe …pe…</i></a> <a><i>atītā aṭṭhārasa dhātuyo atthi, anāgatā aṭṭhārasa dhātuyo atthi, paccuppannā aṭṭhārasa dhātuyo atthīti?</i></a> <a><i>Āmantā.</i></a> <a><i>Catupaññāsa dhātuyoti?</i></a> <a><i>Na hevaṃ vattabbe …pe….</i></a></p>
<p><a data-ref="sc75, ms32Kv_697"><i>☑ Atītaṃ cakkhundriyaṃ atthi, anāgataṃ cakkhundriyaṃ atthi, paccuppannaṃ cakkhundriyaṃ atthīti?</i></a> <a><i>Āmantā.</i></a> <a><i>Tīṇi cakkhundriyānīti?</i></a> <a><i>Na hevaṃ vattabbe …pe…</i></a> <a><i>atītāni bāvīsatindriyāni atthi, anāgatāni bāvīsatindriyāni atthi, paccuppannāni bāvīsatindriyāni atthīti?</i></a> <a><i>Āmantā.</i></a> <a><i>Chasaṭṭhindriyānīti?</i></a> <a><i>Na hevaṃ vattabbe …pe….</i></a></p>
<p><a data-ref="sc76, ms32Kv_698"><i>☑ Atīto rājā cakkavattī atthi, anāgato rājā cakkavattī atthi, paccuppanno rājā cakkavattī atthīti?</i></a> <a><i>Āmantā.</i></a> <a><i>Tiṇṇannaṃ rājūnaṃ cakkavattīnaṃ sammukhībhāvo hotīti?</i></a> <a><i>Na hevaṃ vattabbe …pe….</i></a></p>
<p><a data-ref="sc77, ms32Kv_699"><i>☑ Atīto sammāsambuddho atthi, anāgato sammāsambuddho atthi, paccuppanno sammāsambuddho atthīti?</i></a> <a><i>Āmantā.</i></a> <a><i>Tiṇṇannaṃ sammāsambuddhānaṃ sammukhībhāvo hotīti?</i></a> <a><i>Na hevaṃ vattabbe …pe….</i></a></p>
<h2><a><i>7. Padasodhanakathā</i></a></h2>
<p><a data-ref="sc78, pts-vp-pli139, ms32Kv_700, msdiv295"><i>☑ Atītaṃ atthīti?</i></a> <a><i>Āmantā.</i></a> <a><i>Atthi atītanti?</i></a> <a><i>Atthi siyā atītaṃ, siyā nvātītanti.</i></a></p>
<p><a data-ref="sc79, ms32Kv_701"><i>Ājānāhi niggahaṃ.</i></a> <a><i>Hañci atītaṃ atthi, atthi siyā atītaṃ, siyā nvātītaṃ, tenātītaṃ nvātītaṃ, nvātītaṃ atītanti.</i></a> <a><i>Yaṃ tattha vadesi—</i></a> <a><i>“vattabbe kho—</i></a> <a><i>‘atītaṃ atthi atthi siyā atītaṃ, siyā nvātītaṃ, tenātītaṃ nvātītaṃ, nvātītaṃ atītan’”ti micchā.</i></a></p>
<p><a data-ref="sc80, ms32Kv_702"><i>No ce pana atītaṃ nvātītaṃ nvātītaṃ atītanti, no ca vata re vattabbe—</i></a> <a><i>“atītaṃ atthi atthi siyā atītaṃ, siyā nvātītan”ti.</i></a> <a><i>Yaṃ tattha vadesi—</i></a> <a><i>“vattabbe kho—</i></a> <a><i>‘atītaṃ atthi atthi siyā atītaṃ, siyā nvātītaṃ, tenātītaṃ nvātītaṃ, nvātītaṃ atītan’”ti micchā.</i></a></p>
<p><a data-ref="sc81, ms32Kv_703"><i>☑ Anāgataṃ atthīti?</i></a> <a><i>Āmantā.</i></a> <a><i>Atthi anāgatanti?</i></a> <a><i>Atthi siyā anāgataṃ, siyā nvānāgatanti.</i></a></p>
<p><a data-ref="sc82, ms32Kv_704"><i>Ājānāhi niggahaṃ.</i></a> <a><i>Hañci anāgataṃ atthi atthi siyā anāgataṃ siyā nvānāgataṃ, tenānāgataṃ nvānāgataṃ, nvānāgataṃ anāgatanti.</i></a> <a><i>Yaṃ tattha vadesi—</i></a> <a><i>“vattabbe kho—</i></a> <a><i>‘anāgataṃ atthi atthi siyā anāgataṃ, siyā nvānāgataṃ, tenānāgataṃ nvānāgataṃ, nvānāgataṃ anāgatan’”ti micchā.</i></a></p>
<p><a data-ref="sc83, ms32Kv_705"><i>No ce panānāgataṃ nvānāgataṃ nvānāgataṃ anāgatanti, no ca vata re vattabbe—</i></a> <a><i>“anāgataṃ atthi atthi siyā anāgataṃ, siyā nvānāgatan”ti.</i></a> <a><i>Yaṃ tattha vadesi—</i></a> <a><i>“vattabbe kho—</i></a> <a><i>‘anāgataṃ atthi atthi siyā anāgataṃ, siyā nvānāgataṃ, tenānāgataṃ nvānāgataṃ, nvānāgataṃ anāgatan’”ti micchā.</i></a></p>
<p><a data-ref="sc84, ms32Kv_706"><i>☒ Paccuppannaṃ atthīti?</i></a> <a><i>Āmantā.</i></a> <a><i>Atthi paccuppannanti?</i></a> <a><i>Atthi siyā paccuppannaṃ, siyā no paccuppannanti.</i></a></p>
<p><a data-ref="sc85, ms32Kv_707"><i>Ājānāhi niggahaṃ.</i></a> <a><i>Hañci paccuppannaṃ atthi atthi siyā paccuppannaṃ, siyā no paccuppannaṃ, tena paccuppannaṃ, no paccuppannaṃ, no paccuppannaṃ paccuppannanti.</i></a> <a><i>Yaṃ tattha vadesi—</i></a> <a><i>“vattabbe kho—</i></a> <a><i>‘paccuppannaṃ atthi atthi siyā paccuppannaṃ, siyā no paccuppannaṃ, tena paccuppannaṃ no paccuppannaṃ, no paccuppannaṃ paccuppannan’”ti micchā.</i></a></p>
<p><a data-ref="sc86, pts-vp-pli140, ms32Kv_708"><i>No ce pana paccuppannaṃ no paccuppannaṃ, no paccuppannaṃ paccuppannanti, no ca vata re vattabbe—</i></a> <a><i>“paccuppannaṃ atthi atthi siyā paccuppannaṃ, siyā no paccuppannan”ti.</i></a> <a><i>Yaṃ tattha vadesi—</i></a> <a><i>“vattabbe kho—</i></a> <a><i>‘paccuppannaṃ atthi atthi siyā paccuppannaṃ, siyā no paccuppannaṃ, tena paccuppannaṃ no paccuppannaṃ, no paccuppannaṃ paccuppannan’”ti micchā.</i></a></p>
<p><a data-ref="sc87, ms32Kv_709"><i>☒ Nibbānaṃ atthīti?</i></a> <a><i>Āmantā.</i></a> <a><i>Atthi nibbānanti?</i></a> <a><i>Atthi siyā nibbānaṃ siyā no nibbānanti.</i></a></p>
<p><a data-ref="sc88, ms32Kv_710"><i>Ājānāhi niggahaṃ.</i></a> <a><i>Hañci nibbānaṃ atthi atthi siyā nibbānaṃ, siyā no nibbānaṃ, tena nibbānaṃ no nibbānaṃ, no nibbānaṃ nibbānanti.</i></a> <a><i>Yaṃ tattha vadesi—</i></a> <a><i>“vattabbe kho—</i></a> <a><i>‘nibbānaṃ atthi atthi siyā nibbānaṃ, siyā no nibbānaṃ, tena nibbānaṃ no nibbānaṃ, no nibbānaṃ nibbānan’”ti micchā.</i></a></p>
<p><a data-ref="sc89, ms32Kv_711"><i>No ce pana nibbānaṃ no nibbānaṃ, no nibbānaṃ nibbānanti, no ca vata re vattabbe—</i></a> <a><i>“nibbānaṃ atthi atthi siyā nibbānaṃ, siyā no nibbānan”ti.</i></a> <a><i>Yaṃ tattha vadesi—</i></a> <a><i>“vattabbe kho—</i></a> <a><i>‘nibbānaṃ atthi atthi siyā nibbānaṃ, siyā no nibbānaṃ, tena nibbānaṃ no nibbānaṃ, no nibbānaṃ nibbānan’”ti micchā.</i></a></p>
<h2><a><i>8. Suttasādhana</i></a></h2>
<p><a data-ref="sc90, ms32Kv_712, msdiv296"><i>☒ Na vattabbaṃ—</i></a> <a><i>“atītaṃ atthi, anāgataṃ atthī”ti?</i></a> <a><i>Āmantā.</i></a> <a><i>Nanu vuttaṃ bhagavatā—</i></a> <a><i>“yaṃ kiñci, bhikkhave, rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā—</i></a> <a><i>ayaṃ vuccati rūpakkhandho.</i></a> <a><i>Yā kāci vedanā …</i></a> <a><i>yā kāci saññā …</i></a> <a><i>ye keci saṅkhārā …</i></a> <a><i>yaṃ kiñci viññāṇaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā—</i></a> <a><i>ayaṃ vuccati viññāṇakkhandho”ti.</i></a> <a><i>Attheva suttantoti?</i></a> <a><i>Āmantā.</i></a> <a><i>Tena hi atītaṃ atthi, anāgataṃ atthīti.</i></a></p>
<p><a data-ref="sc91, pts-vp-pli141, ms32Kv_713"><i>☑ Atītaṃ atthi, anāgataṃ atthīti?</i></a> <a><i>Āmantā.</i></a> <a><i>Nanu vuttaṃ bhagavatā—</i></a> <a><i>“tayome, bhikkhave, niruttipathā adhivacanapathā paññattipathā asaṃkiṇṇā asaṃkiṇṇapubbā na saṃkiyanti na saṅkiyissanti appaṭikuṭṭhā samaṇehi brāhmaṇehi viññūhi.</i></a> <a><i>Katame tayo?</i></a> <a><i>Yaṃ, bhikkhave, rūpaṃ atītaṃ niruddhaṃ vigataṃ vipariṇataṃ ‘ahosī’ti tassa saṅkhā, ‘ahosī’ti tassa samaññā, ‘ahosī’ti tassa paññatti;</i></a> <a><i>na tassa saṅkhā ‘atthī’ti, na tassa saṅkhā ‘bhavissatī’ti.</i></a> <a><i>Yā vedanā …pe…</i></a> <a><i>yā saññā …</i></a> <a><i>ye saṅkhārā …</i></a> <a><i>yaṃ viññāṇaṃ atītaṃ niruddhaṃ vigataṃ vipariṇataṃ ‘ahosī’ti tassa saṅkhā, ‘ahosī’ti tassa samaññā, ‘ahosī’ti tassa paññatti;</i></a> <a><i>na tassa saṅkhā ‘atthī’ti, na tassa saṅkhā ‘bhavissatī’ti.</i></a></p>
<p><a data-ref="sc92, ms32Kv_714"><i>Yaṃ, bhikkhave, rūpaṃ ajātaṃ apātubhūtaṃ ‘bhavissatī’ti tassa saṅkhā, ‘bhavissatī’ti tassa samaññā, ‘bhavissatī’ti tassa paññatti;</i></a> <a><i>na tassa saṅkhā ‘atthī’ti, na tassa saṅkhā ‘ahosī’ti.</i></a> <a><i>Yā vedanā …pe…</i></a> <a><i>yā saññā …</i></a> <a><i>ye saṅkhārā …</i></a> <a><i>yaṃ viññāṇaṃ ajātaṃ apātubhūtaṃ ‘bhavissatī’ti tassa saṅkhā, ‘bhavissatī’ti tassa samaññā, ‘bhavissatī’ti tassa paññatti;</i></a> <a><i>na tassa saṅkhā ‘atthī’ti, na tassa saṅkhā ‘ahosī’ti.</i></a></p>
<p><a data-ref="sc93, ms32Kv_715"><i>Yaṃ, bhikkhave, rūpaṃ jātaṃ pātubhūtaṃ ‘atthī’ti tassa saṅkhā, ‘atthī’ti tassa samaññā, ‘atthī’ti tassa paññatti;</i></a> <a><i>na tassa saṅkhā ‘ahosī’ti, na tassa saṅkhā ‘bhavissatī’ti.</i></a> <a><i>Yā vedanā …pe…</i></a> <a><i>yā saññā …</i></a> <a><i>ye saṅkhārā …</i></a> <a><i>yaṃ viññāṇaṃ jātaṃ pātubhūtaṃ ‘atthī’ti tassa saṅkhā, ‘atthī’ti tassa samaññā, ‘atthī’ti tassa paññatti;</i></a> <a><i>na tassa saṅkhā ‘ahosī’ti, na tassa saṅkhā ‘bhavissatī’ti.</i></a> <a><i>Ime kho, bhikkhave, tayo niruttipathā adhivacanapathā paññattipathā asaṃkiṇṇā asaṃkiṇṇapubbā na saṃkiyanti na saṅkiyissanti appaṭikuṭṭhā samaṇehi brāhmaṇehi viññūhi.</i></a></p>
<p><a data-var="Nindābyārosaupārambhabhayā”ti → nindābyārosanā upārambhabhayāti (bj, sya1ed, sya2ed, pts-vp-pli1)" data-ref="sc94, ms32Kv_716"><i>Yepi te, bhikkhave, ahesuṃ ukkalā vassabhaññā ahetukavādā akiriyavādā natthikavādā, tepime tayo niruttipathe adhivacanapathe paññattipathe na garahitabbaṃ na paṭikkositabbaṃ amaññiṃsu.</i></a> <a><i>Taṃ kissa hetu?</i></a> <a><i>Nindābyārosaupārambhabhayā”ti.</i></a> <a><i>Attheva suttantoti?</i></a> <a><i>Āmantā.</i></a> <a><i>Tena hi na vattabbaṃ—</i></a> <a><i>“atītaṃ atthi, anāgataṃ atthī”ti.</i></a></p>
<p><a data-ref="sc95, pts-vp-pli142, ms32Kv_717"><i>☑ Atītaṃ atthīti?</i></a> <a><i>Āmantā.</i></a> <a><i>Nanu āyasmā phagguno bhagavantaṃ etadavoca—</i></a> <a><i>“atthi nu kho taṃ, bhante, cakkhuṃ yena cakkhunā atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivatte paññāpayamāno paññāpeyyāti.</i></a> <a><i>Atthi nu kho sā, bhante, jivhā …pe…</i></a> <a><i>atthi nu kho so, bhante, mano yena manena atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivatte paññāpayamāno paññāpeyyā”ti.</i></a></p>
<p><a data-ref="sc96, ms32Kv_718"><i>“Natthi kho taṃ, phagguna, cakkhuṃ yena cakkhunā atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivatte paññāpayamāno paññāpeyya.</i></a> <a><i>Natthi kho sā, phagguna, jivhā …pe…</i></a> <a><i>natthi nu kho so, phagguna, mano yena manena atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivatte paññāpayamāno paññāpeyyā”ti.</i></a> <a><i>Attheva suttantoti?</i></a> <a><i>Āmantā.</i></a> <a><i>Tena hi na vattabbaṃ—</i></a> <a><i>“atītaṃ atthī”ti.</i></a></p>
<p><a data-ref="sc97, ms32Kv_719"><i>☑ Atītaṃ atthīti?</i></a> <a><i>Āmantā.</i></a> <a><i>Nanu āyasmā nandako etadavoca—</i></a> <a><i>“ahu pubbe lobho tadahu akusalaṃ, so etarahi natthi, iccetaṃ kusalaṃ.</i></a> <a><i>Ahu pubbe doso …</i></a> <a><i>ahu pubbe moho, tadahu akusalaṃ, so etarahi natthi, iccetaṃ kusalan”ti.</i></a> <a><i>Attheva suttantoti?</i></a> <a><i>Āmantā.</i></a> <a><i>Tena hi na vattabbaṃ—</i></a> <a><i>“atītaṃ atthī”ti.</i></a></p>
<p><a data-var="sarajaṃ → sadaraṃ (bj)" data-ref="sc98, pts-vp-pli143, ms32Kv_720"><i>☒ Na vattabbaṃ—</i></a> <a><i>“anāgataṃ atthī”ti?</i></a> <a><i>Āmantā.</i></a> <a><i>Nanu vuttaṃ bhagavatā—</i></a> <a><i>“kabaḷīkāre ce, bhikkhave, āhāre atthi rāgo, atthi nandī, atthi taṇhā;</i></a> <a><i>patiṭṭhitaṃ tattha viññāṇaṃ virūḷhaṃ.</i></a> <a><i>Yattha patiṭṭhitaṃ viññāṇaṃ virūḷhaṃ, atthi tattha nāmarūpassa avakkanti.</i></a> <a><i>Yattha atthi nāmarūpassa avakkanti, atthi tattha saṅkhārānaṃ vuddhi.</i></a> <a><i>Yattha atthi saṅkhārānaṃ vuddhi, atthi tattha āyatiṃ punabbhavābhinibbatti.</i></a> <a><i>Yattha atthi āyatiṃ punabbhavābhinibbatti, atthi tattha āyatiṃ jātijarāmaraṇaṃ.</i></a> <a><i>Yattha atthi āyatiṃ jātijarāmaraṇaṃ, sasokaṃ taṃ, bhikkhave, sarajaṃ saupāyāsanti vadāmi.</i></a></p>
<p><a data-ref="sc99, ms32Kv_721"><i>Phasse ce, bhikkhave, āhāre …</i></a> <a><i>manosañcetanāya ce, bhikkhave, āhāre …</i></a> <a><i>viññāṇe ce, bhikkhave, āhāre atthi rāgo, atthi nandī …pe…</i></a> <a><i>sarajaṃ saupāyāsanti vadāmī”ti.</i></a> <a><i>Attheva suttantoti?</i></a> <a><i>Āmantā.</i></a> <a><i>Tena hi anāgataṃ atthīti.</i></a></p>
<p><a data-ref="sc100, ms32Kv_722"><i>☑ Anāgataṃ atthīti?</i></a> <a><i>Āmantā.</i></a> <a><i>Nanu vuttaṃ bhagavatā—</i></a> <a><i>“kabaḷīkāre ce, bhikkhave, āhāre natthi rāgo, natthi nandī, natthi taṇhā;</i></a> <a><i>appatiṭṭhitaṃ tattha viññāṇaṃ avirūḷhaṃ.</i></a> <a><i>Yattha viññāṇaṃ appatiṭṭhitaṃ avirūḷhaṃ, natthi tattha nāmarūpassa avakkanti.</i></a> <a><i>Yattha natthi nāmarūpassa avakkanti, natthi tattha saṅkhārānaṃ vuddhi.</i></a> <a><i>Yattha natthi saṅkhārānaṃ vuddhi, natthi tattha āyatiṃ punabbhavābhinibbatti.</i></a> <a><i>Yattha natthi āyatiṃ punabbhavābhinibbatti, natthi tattha āyatiṃ jātijarāmaraṇaṃ.</i></a> <a><i>Yattha natthi āyatiṃ jātijarāmaraṇaṃ, asokaṃ taṃ, bhikkhave, arajaṃ anupāyāsanti vadāmi.</i></a></p>
<p><a data-ref="sc101, ms32Kv_723"><i>Phasse ce, bhikkhave, āhāre …</i></a> <a><i>manosañcetanāya ce, bhikkhave, āhāre …</i></a> <a><i>viññāṇe ce, bhikkhave, āhāre natthi rāgo, natthi nandī …pe…</i></a> <a><i>arajaṃ anupāyāsanti vadāmī”ti.</i></a> <a><i>Attheva suttantoti?</i></a> <a><i>Āmantā.</i></a> <a><i>Tena hi na vattabbaṃ—</i></a> <a><i>“anāgataṃ atthī”ti.</i></a></p>
<p class="endsutta"><a data-var="Sabbamatthītikathā → sabbamatthikathā (bj)" data-ref="ms32Kv_724"><i>Sabbamatthītikathā niṭṭhitā.</i></a></p>
</article>
</section>
</div>
</body>
</html>
