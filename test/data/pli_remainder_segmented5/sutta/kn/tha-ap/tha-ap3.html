<!DOCTYPE html>
<html>
<head>
<meta charset="UTF-8">
<meta name="author" content="Mahāsaṅgīti Tipiṭaka Buddhavasse 2500">
<title></title>
<link rel="stylesheet" type="text/css" href="../../../theme.css">
</head>
<body>
<div id="text" lang="pli">
<section class="sutta" id="tha-ap3">
<article>
<div class="hgroup">
<p class="division"><a><i>Therāpadāna</i></a></p>
<p><a><i>Buddhavagga</i></a></p>
<h1><a><i>3. Sāriputtattheraapadāna</i></a></h1>
</div>
<p><a data-ref="sc1, ms20Ap1_146"><i>Atha therāpadānaṃ suṇātha—</i></a></p>
<blockquote class="gatha">
<p><a data-ref="sc2, pts-vp-pli1.15, ms20Ap1_147, msdiv141"><i>“Himavantassa avidūre,</i></a><br>
<a><i>lambako nāma pabbato;</i></a><br>
<a><i>Assamo sukato mayhaṃ,</i></a><br>
<a><i>paṇṇasālā sumāpitā.</i></a></p>
<p><a data-ref="sc3, ms20Ap1_148, msdiv142"><i>Uttānakūlā nadikā,</i></a><br>
<a><i>supatitthā manoramā;</i></a><br>
<a><i>Susuddhapulinākiṇṇā,</i></a><br>
<a><i>avidūre mamassamaṃ.</i></a></p>
<p><a data-ref="sc4, ms20Ap1_149, msdiv143"><i>Asakkharā apabbhārā,</i></a><br>
<a><i>sādu appaṭigandhikā;</i></a><br>
<a><i>Sandatī nadikā tattha,</i></a><br>
<a><i>sobhayantā mamassamaṃ.</i></a></p>
<p><a data-ref="sc5, ms20Ap1_150, msdiv144"><i>Kumbhīlā makarā cettha,</i></a><br>
<a data-var="susumārā → suṃsumārā (bj, sya1ed, sya2ed, pts-vp-pli1)"><i>susumārā ca kacchapā;</i></a><br>
<a><i>Caranti nadiyā tattha,</i></a><br>
<a><i>sobhayantā mamassamaṃ.</i></a></p>
<p><a data-ref="sc6, ms20Ap1_151, msdiv145"><i>Pāṭhīnā pāvusā macchā,</i></a><br>
<a data-var="balajā → valajā (bj, sya1ed, sya2ed); jalajā (pts-vp-pli1)"><i>balajā muñjarohitā;</i></a><br>
<a data-var="Vaggaḷā → maggurā (bj); vagguḷā (sya1ed, sya2ed, pts-vp-pli1)"><i>Vaggaḷā papatāyantā,</i></a><br>
<a data-var="sobhayanti → sobhayantā (sya1ed, sya2ed, mr); patāyanti sobhayantā (pts-vp-pli1)"><i>sobhayanti mamassamaṃ.</i></a></p>
<p><a data-ref="sc7, ms20Ap1_152, msdiv146"><i>Ubho kūlesu nadiyā,</i></a><br>
<a><i>pupphino phalino dumā;</i></a><br>
<a><i>Ubhato abhilambantā,</i></a><br>
<a data-var="sobhayanti → sobhayantā (pts-vp-pli1, mr)"><i>sobhayanti mamassamaṃ.</i></a></p>
<p><a data-ref="sc8, ms20Ap1_153, msdiv147"><i>Ambā sālā ca tilakā,</i></a><br>
<a data-var="sinduvārakā → sinduvārikā (bj); sinduvāritā (sya1ed, sya2ed); sindhuvāritā (pts-vp-pli1)"><i>pāṭalī sinduvārakā;</i></a><br>
<a><i>Dibbagandhā sampavanti,</i></a><br>
<a><i>pupphitā mama assame.</i></a></p>
<p><a data-var="nīpā → nimbā (mr)" data-ref="sc9, ms20Ap1_154, msdiv148"><i>Campakā saḷalā nīpā,</i></a><br>
<a><i>nāgapunnāgaketakā;</i></a><br>
<a><i>Dibbagandhā sampavanti,</i></a><br>
<a><i>pupphitā mama assame.</i></a></p>
<p><a data-ref="sc10, ms20Ap1_155, msdiv149"><i>Atimuttā asokā ca,</i></a><br>
<a><i>bhaginīmālā ca pupphitā;</i></a><br>
<a data-var="bimbijālā → bimbajālā (mr)"><i>Aṅkolā bimbijālā ca,</i></a><br>
<a><i>pupphitā mama assame.</i></a></p>
<p><a data-var="kandali → kandalī (bj, pts-vp-pli1); kadalī (sya1ed, sya2ed)" data-ref="sc11, pts-vp-pli1.16, ms20Ap1_156, msdiv150"><i>Ketakā kandali ceva,</i></a><br>
<a><i>godhukā tiṇasūlikā;</i></a><br>
<a><i>Dibbagandhaṃ sampavantā,</i></a><br>
<a><i>sobhayanti mamassamaṃ.</i></a></p>
<p><a data-ref="sc12, ms20Ap1_157, msdiv151"><i>Kaṇikārā kaṇṇikā ca,</i></a><br>
<a><i>asanā ajjunā bahū;</i></a><br>
<a><i>Dibbagandhaṃ sampavantā,</i></a><br>
<a><i>sobhayanti mamassamaṃ.</i></a></p>
<p><a data-ref="sc13, ms20Ap1_158, msdiv152"><i>Punnāgā giripunnāgā,</i></a><br>
<a><i>koviḷārā ca pupphitā;</i></a><br>
<a><i>Dibbagandhaṃ sampavantā,</i></a><br>
<a><i>sobhayanti mamassamaṃ.</i></a></p>
<p><a data-ref="sc14, ms20Ap1_159, msdiv153"><i>Uddhālakā ca kuṭajā,</i></a><br>
<a><i>kadambā vakulā bahū;</i></a><br>
<a><i>Dibbagandhaṃ sampavantā,</i></a><br>
<a><i>sobhayanti mamassamaṃ.</i></a></p>
<p><a data-ref="sc15, ms20Ap1_160, msdiv154"><i>Āḷakā isimuggā ca,</i></a><br>
<a><i>kadalimātuluṅgiyo;</i></a><br>
<a><i>Gandhodakena saṃvaḍḍhā,</i></a><br>
<a><i>phalāni dhārayanti te.</i></a></p>
<p><a data-ref="sc16, ms20Ap1_161, msdiv155"><i>Aññe pupphanti padumā,</i></a><br>
<a><i>aññe jāyanti kesarī;</i></a><br>
<a><i>Aññe opupphā padumā,</i></a><br>
<a><i>pupphitā taḷāke tadā.</i></a></p>
<p><a data-ref="sc17, ms20Ap1_162, msdiv156"><i>Gabbhaṃ gaṇhanti padumā,</i></a><br>
<a><i>niddhāvanti mulāḷiyo;</i></a><br>
<a><i>Siṅghāṭipattamākiṇṇā,</i></a><br>
<a><i>sobhanti taḷāke tadā.</i></a></p>
<p><a data-ref="sc18, ms20Ap1_163, msdiv157"><i>Nayitā ambagandhī ca,</i></a><br>
<a><i>uttalī bandhujīvakā;</i></a><br>
<a><i>Dibbagandhā sampavanti,</i></a><br>
<a><i>pupphitā taḷāke tadā.</i></a></p>
<p><a data-ref="sc19, ms20Ap1_164, msdiv158"><i>Pāṭhīnā pāvusā macchā,</i></a><br>
<a><i>balajā muñjarohitā;</i></a><br>
<a data-var="maggurā → maṅgurā (bj, mr)"><i>Saṅgulā maggurā ceva,</i></a><br>
<a><i>vasanti taḷāke tadā.</i></a></p>
<p><a data-ref="sc20, ms20Ap1_165, msdiv159"><i>Kumbhīlā susumārā ca,</i></a><br>
<a><i>tantigāhā ca rakkhasā;</i></a><br>
<a data-var="Oguhā → ogāhā (sya1ed, sya2ed); ogahā (pts-vp-pli1)"><i>Oguhā ajagarā ca,</i></a><br>
<a><i>vasanti taḷāke tadā.</i></a></p>
<p><a data-ref="sc21, ms20Ap1_166, msdiv160"><i>Pārevatā ravihaṃsā,</i></a><br>
<a><i>cakkavākā nadīcarā;</i></a><br>
<a><i>Kokilā sukasāḷikā,</i></a><br>
<a><i>upajīvanti taṃ saraṃ.</i></a></p>
<p><a data-ref="sc22, ms20Ap1_167, msdiv161"><i>Kukkutthakā kuḷīrakā,</i></a><br>
<a><i>vane pokkharasātakā;</i></a><br>
<a><i>Dindibhā suvapotā ca,</i></a><br>
<a><i>upajīvanti taṃ saraṃ.</i></a></p>
<p><a data-ref="sc23, pts-vp-pli1.17, ms20Ap1_168, msdiv162"><i>Haṃsā koñcā mayūrā ca,</i></a><br>
<a data-var="tambacūḷakā → tambacūḷikā (bj); lambacūḷakā (sya1ed, sya2ed)"><i>kokilā tambacūḷakā;</i></a><br>
<a data-var="Pammakā → pampakā (bj, csp1ed); campakā (sya1ed, sya2ed); sampakā (pts-vp-pli1); cammakā (mr)"><i>Pammakā jīvaṃjīvā ca,</i></a><br>
<a><i>upajīvanti taṃ saraṃ.</i></a></p>
<p><a data-ref="sc24, ms20Ap1_169, msdiv163"><i>Kosikā poṭṭhasīsā ca,</i></a><br>
<a><i>kurarā senakā bahū;</i></a><br>
<a><i>Mahākāḷā ca sakuṇā,</i></a><br>
<a><i>upajīvanti taṃ saraṃ.</i></a></p>
<p><a data-ref="sc25, ms20Ap1_170, msdiv164"><i>Pasadā ca varāhā ca,</i></a><br>
<a data-var="camarā gaṇḍakā bahū → vakā bheraṇḍakā bahū (bj, sya1ed, sya2ed); vakabheraṇḍakā bahū (pts-vp-pli1)"><i>camarā gaṇḍakā bahū;</i></a><br>
<a data-var="sukapotā → suggapotā (bj, pts-vp-pli1); puggapotā (si); suttapotā (sya1ed, sya2ed)"><i>Rohiccā sukapotā ca,</i></a><br>
<a><i>upajīvanti taṃ saraṃ.</i></a></p>
<p><a data-ref="sc26, ms20Ap1_171, msdiv165"><i>Sīhabyagghā ca dīpī ca,</i></a><br>
<a><i>acchakokataracchakā;</i></a><br>
<a><i>Tidhā pabhinnamātaṅgā,</i></a><br>
<a><i>upajīvanti taṃ saraṃ.</i></a></p>
<p><a data-ref="sc27, ms20Ap1_172, msdiv166"><i>Kinnarā vānarā ceva,</i></a><br>
<a><i>athopi vanakammikā;</i></a><br>
<a><i>Cetā ca luddakā ceva,</i></a><br>
<a><i>upajīvanti taṃ saraṃ.</i></a></p>
<p><a data-ref="sc28, ms20Ap1_173, msdiv167"><i>Tindukāni piyālāni,</i></a><br>
<a data-var="madhuke → madhukā (bj, sya1ed, sya2ed, csp1ed); madhuke (pts-vp-pli1) | kāsumāriyo → kāsamāriyo (sya1ed, sya2ed); sumāriyo (pts-vp-pli1)"><i>madhuke kāsumāriyo;</i></a><br>
<a><i>Dhuvaṃ phalāni dhārenti,</i></a><br>
<a><i>avidūre mamassamaṃ.</i></a></p>
<p><a data-var="Kosambā → kosumbhā (bj, sya1ed, sya2ed, pts-vp-pli1) | saḷalā nimbā → salalā nīpā (bj); salaḷā nīpā (sya1ed, sya2ed); saḷalā nīpā (pts-vp-pli1); panasā ambā (?)" data-ref="sc29, ms20Ap1_174, msdiv168"><i>Kosambā saḷalā nimbā,</i></a><br>
<a><i>sāduphalasamāyutā;</i></a><br>
<a><i>Dhuvaṃ phalāni dhārenti,</i></a><br>
<a><i>avidūre mamassamaṃ.</i></a></p>
<p><a data-ref="sc30, ms20Ap1_175, msdiv169"><i>Harītakā āmalakā,</i></a><br>
<a><i>ambajambuvibhītakā;</i></a><br>
<a><i>Kolā bhallātakā billā,</i></a><br>
<a><i>phalāni dhārayanti te.</i></a></p>
<p><a data-ref="sc31, ms20Ap1_176, msdiv170"><i>Āluvā ca kaḷambā ca,</i></a><br>
<a><i>biḷālītakkaḷāni ca;</i></a><br>
<a><i>Jīvakā sutakā ceva,</i></a><br>
<a><i>bahukā mama assame.</i></a></p>
<p><a data-ref="sc32, ms20Ap1_177, msdiv171"><i>Assamassāvidūramhi,</i></a><br>
<a><i>taḷākāsuṃ sunimmitā;</i></a><br>
<a><i>Acchodakā sītajalā,</i></a><br>
<a><i>supatitthā manoramā.</i></a></p>
<p><a data-ref="sc33, ms20Ap1_178, msdiv172"><i>Padumuppalasañchannā,</i></a><br>
<a><i>puṇḍarīkasamāyutā;</i></a><br>
<a><i>Mandālakehi sañchannā,</i></a><br>
<a><i>dibbagandho pavāyati.</i></a></p>
<p><a data-ref="sc34, ms20Ap1_179, msdiv173"><i>Evaṃ sabbaṅgasampanne,</i></a><br>
<a><i>pupphite phalite vane;</i></a><br>
<a><i>Sukate assame ramme,</i></a><br>
<a><i>viharāmi ahaṃ tadā.</i></a></p>
<p><a data-var="vatasampanno → vattasampanno (sya1ed, sya2ed)" data-ref="sc35, ms20Ap1_180, msdiv174"><i>Sīlavā vatasampanno,</i></a><br>
<a><i>jhāyī jhānarato sadā;</i></a><br>
<a><i>Pañcābhiññābalappatto,</i></a><br>
<a><i>suruci nāma tāpaso.</i></a></p>
<p><a data-ref="sc36, ms20Ap1_181, msdiv175"><i>Catuvīsasahassāni,</i></a><br>
<a><i>sissā mayhaṃ upaṭṭhahuṃ;</i></a><br>
<a><i>Sabbeva brāhmaṇā ete,</i></a><br>
<a><i>jātimanto yasassino.</i></a></p>
<p><a data-ref="sc37, ms20Ap1_182, msdiv176"><i>Lakkhaṇe itihāse ca,</i></a><br>
<a><i>sanighaṇṭusakeṭubhe;</i></a><br>
<a><i>Padakā veyyākaraṇā,</i></a><br>
<a><i>sadhamme pāramiṃ gatā.</i></a></p>
<p><a data-ref="sc38, pts-vp-pli1.18, ms20Ap1_183, msdiv177"><i>Uppātesu nimittesu,</i></a><br>
<a><i>lakkhaṇesu ca kovidā;</i></a><br>
<a><i>Pathabyā bhūmantalikkhe,</i></a><br>
<a><i>mama sissā susikkhitā.</i></a></p>
<p><a data-ref="sc39, ms20Ap1_184, msdiv178"><i>Appicchā nipakā ete,</i></a><br>
<a><i>appāhārā alolupā;</i></a><br>
<a><i>Lābhālābhena santuṭṭhā,</i></a><br>
<a><i>parivārenti maṃ sadā.</i></a></p>
<p><a data-ref="sc40, ms20Ap1_185, msdiv179"><i>Jhāyī jhānaratā dhīrā,</i></a><br>
<a><i>santacittā samāhitā;</i></a><br>
<a><i>Ākiñcaññaṃ patthayantā,</i></a><br>
<a><i>parivārenti maṃ sadā.</i></a></p>
<p><a data-ref="sc41, ms20Ap1_186, msdiv180"><i>Abhiññāpāramippattā,</i></a><br>
<a><i>pettike gocare ratā;</i></a><br>
<a><i>Antalikkhacarā dhīrā,</i></a><br>
<a><i>parivārenti maṃ sadā.</i></a></p>
<p><a data-ref="sc42, ms20Ap1_187, msdiv181"><i>Saṃvutā chasu dvāresu,</i></a><br>
<a><i>anejā rakkhitindriyā;</i></a><br>
<a><i>Asaṃsaṭṭhā ca te dhīrā,</i></a><br>
<a><i>mama sissā durāsadā.</i></a></p>
<p><a data-ref="sc43, ms20Ap1_188, msdiv182"><i>Pallaṅkena nisajjāya,</i></a><br>
<a><i>ṭhānacaṅkamanena ca;</i></a><br>
<a><i>Vītināmenti te rattiṃ,</i></a><br>
<a><i>mama sissā durāsadā.</i></a></p>
<p><a data-ref="sc44, ms20Ap1_189, msdiv183"><i>Rajanīye na rajjanti,</i></a><br>
<a><i>dussanīye na dussare;</i></a><br>
<a><i>Mohanīye na muyhanti,</i></a><br>
<a><i>mama sissā durāsadā.</i></a></p>
<p><a data-ref="sc45, ms20Ap1_190, msdiv184"><i>Iddhiṃ vīmaṃsamānā te,</i></a><br>
<a><i>vattanti niccakālikaṃ;</i></a><br>
<a data-var="Pathaviṃ → paṭhaviṃ (bj, sya1ed, sya2ed, pts-vp-pli1)"><i>Pathaviṃ te pakampenti,</i></a><br>
<a><i>sārambhena durāsadā.</i></a></p>
<p><a data-ref="sc46, ms20Ap1_191, msdiv185"><i>Kīḷamānā ca te sissā,</i></a><br>
<a><i>kīḷanti jhānakīḷitaṃ;</i></a><br>
<a><i>Jambuto phalamānenti,</i></a><br>
<a><i>mama sissā durāsadā.</i></a></p>
<p><a data-ref="sc47, ms20Ap1_192, msdiv186"><i>Aññe gacchanti goyānaṃ,</i></a><br>
<a data-var="pubbavidehakaṃ → pubbavidehanaṃ (si, sya1ed, sya2ed, pts-vp-pli1, mr)"><i>aññe pubbavidehakaṃ;</i></a><br>
<a><i>Aññe ca uttarakuruṃ,</i></a><br>
<a><i>esanāya durāsadā.</i></a></p>
<p><a data-ref="sc48, ms20Ap1_193, msdiv187"><i>Purato pesenti khāriṃ,</i></a><br>
<a><i>pacchato ca vajanti te;</i></a><br>
<a><i>Catuvīsasahassehi,</i></a><br>
<a><i>chāditaṃ hoti ambaraṃ.</i></a></p>
<p><a data-ref="sc49, ms20Ap1_194, msdiv188"><i>Aggipākī anaggī ca,</i></a><br>
<a><i>dantodukkhalikāpi ca;</i></a><br>
<a><i>Asmena koṭṭitā keci,</i></a><br>
<a><i>pavattaphalabhojanā.</i></a></p>
<p><a data-ref="sc50, ms20Ap1_195, msdiv189"><i>Udakorohaṇā keci,</i></a><br>
<a><i>sāyaṃ pāto sucīratā;</i></a><br>
<a><i>Toyābhisecanakarā,</i></a><br>
<a><i>mama sissā durāsadā.</i></a></p>
<p><a data-ref="sc51, ms20Ap1_196, msdiv190"><i>Parūḷhakacchanakhalomā,</i></a><br>
<a><i>paṅkadantā rajassirā;</i></a><br>
<a><i>Gandhitā sīlagandhena,</i></a><br>
<a><i>mama sissā durāsadā.</i></a></p>
<p><a data-ref="sc52, pts-vp-pli1.19, ms20Ap1_197, msdiv191"><i>Pātova sannipatitvā,</i></a><br>
<a><i>jaṭilā uggatāpanā;</i></a><br>
<a><i>Lābhālābhaṃ pakittetvā,</i></a><br>
<a><i>gacchanti ambare tadā.</i></a></p>
<p><a data-ref="sc53, ms20Ap1_198, msdiv192"><i>Etesaṃ pakkamantānaṃ,</i></a><br>
<a><i>mahāsaddo pavattati;</i></a><br>
<a><i>Ajinacammasaddena,</i></a><br>
<a><i>muditā honti devatā.</i></a></p>
<p><a data-ref="sc54, ms20Ap1_199, msdiv193"><i>Disodisaṃ pakkamanti,</i></a><br>
<a><i>antalikkhacarā isī;</i></a><br>
<a><i>Sake balenupatthaddhā,</i></a><br>
<a><i>te gacchanti yadicchakaṃ.</i></a></p>
<p><a data-ref="sc55, ms20Ap1_200, msdiv194"><i>Pathavīkampakā ete,</i></a><br>
<a><i>sabbeva nabhacārino;</i></a><br>
<a><i>Uggatejā duppasahā,</i></a><br>
<a><i>sāgarova akhobhiyā.</i></a></p>
<p><a data-ref="sc56, ms20Ap1_201, msdiv195"><i>Ṭhānacaṅkamino keci,</i></a><br>
<a><i>keci nesajjikā isī;</i></a><br>
<a><i>Pavattabhojanā keci,</i></a><br>
<a><i>mama sissā durāsadā.</i></a></p>
<p><a data-ref="sc57, ms20Ap1_202, msdiv196"><i>Mettāvihārino ete,</i></a><br>
<a><i>hitesī sabbapāṇinaṃ;</i></a><br>
<a><i>Anattukkaṃsakā sabbe,</i></a><br>
<a><i>na te vambhenti kassaci.</i></a></p>
<p><a data-ref="sc58, ms20Ap1_203, msdiv197"><i>Sīharājāvasambhītā,</i></a><br>
<a><i>gajarājāva thāmavā;</i></a><br>
<a><i>Durāsadā byagghāriva,</i></a><br>
<a><i>āgacchanti mamantike.</i></a></p>
<p><a data-ref="sc59, ms20Ap1_204, msdiv198"><i>Vijjādharā devatā ca,</i></a><br>
<a><i>nāgagandhabbarakkhasā;</i></a><br>
<a><i>Kumbhaṇḍā dānavā garuḷā,</i></a><br>
<a><i>upajīvanti taṃ saraṃ.</i></a></p>
<p><a data-ref="sc60, ms20Ap1_205, msdiv199"><i>Te jaṭākhāribharitā,</i></a><br>
<a><i>ajinuttaravāsanā;</i></a><br>
<a><i>Antalikkhacarā sabbe,</i></a><br>
<a><i>upajīvanti taṃ saraṃ.</i></a></p>
<p><a data-var="Sadānucchavikā → tadānucchavikā (sya1ed, sya2ed, pts-vp-pli1, mr)" data-ref="sc61, ms20Ap1_206, msdiv200"><i>Sadānucchavikā ete,</i></a><br>
<a><i>aññamaññaṃ sagāravā;</i></a><br>
<a><i>Catubbīsasahassānaṃ,</i></a><br>
<a><i>khipitasaddo na vijjati.</i></a></p>
<p><a data-ref="sc62, ms20Ap1_207, msdiv201"><i>Pāde pādaṃ nikkhipantā,</i></a><br>
<a><i>appasaddā susaṃvutā;</i></a><br>
<a data-var="sabbeva → sabbe te (sya1ed, sya2ed)"><i>Upasaṅkamma sabbeva,</i></a><br>
<a><i>sirasā vandare mamaṃ.</i></a></p>
<p><a data-ref="sc63, ms20Ap1_208, msdiv202"><i>Tehi sissehi parivuto,</i></a><br>
<a><i>santehi ca tapassibhi;</i></a><br>
<a><i>Vasāmi assame tattha,</i></a><br>
<a><i>jhāyī jhānarato ahaṃ.</i></a></p>
<p><a data-ref="sc64, ms20Ap1_209, msdiv203"><i>Isīnaṃ sīlagandhena,</i></a><br>
<a><i>pupphagandhena cūbhayaṃ;</i></a><br>
<a><i>Phalīnaṃ phalagandhena,</i></a><br>
<a><i>gandhito hoti assamo.</i></a></p>
<p><a data-ref="sc65, ms20Ap1_210, msdiv204"><i>Rattindivaṃ na jānāmi,</i></a><br>
<a><i>arati me na vijjati;</i></a><br>
<a><i>Sake sisse ovadanto,</i></a><br>
<a><i>bhiyyo hāsaṃ labhāmahaṃ.</i></a></p>
<p><a data-ref="sc66, ms20Ap1_211, msdiv205"><i>Pupphānaṃ pupphamānānaṃ,</i></a><br>
<a><i>phalānañca vipaccataṃ;</i></a><br>
<a><i>Dibbagandhā pavāyanti,</i></a><br>
<a><i>sobhayantā mamassamaṃ.</i></a></p>
<p><a data-ref="sc67, pts-vp-pli1.20, ms20Ap1_212, msdiv206"><i>Samādhimhā vuṭṭhahitvā,</i></a><br>
<a><i>ātāpī nipako ahaṃ;</i></a><br>
<a><i>Khāribhāraṃ gahetvāna,</i></a><br>
<a><i>vanaṃ ajjhogahiṃ ahaṃ.</i></a></p>
<p><a data-ref="sc68, ms20Ap1_213, msdiv207"><i>Uppāte supine cāpi,</i></a><br>
<a><i>Lakkhaṇesu susikkhito;</i></a><br>
<a data-var="Pavattamānaṃ → vattamānaṃ (si, mr)"><i>Pavattamānaṃ mantapadaṃ,</i></a><br>
<a><i>Dhārayāmi ahaṃ tadā.</i></a></p>
<p><a data-ref="sc69, ms20Ap1_214, msdiv208"><i>Anomadassī bhagavā,</i></a><br>
<a><i>lokajeṭṭho narāsabho;</i></a><br>
<a><i>Vivekakāmo sambuddho,</i></a><br>
<a><i>himavantamupāgami.</i></a></p>
<p><a data-ref="sc70, ms20Ap1_215, msdiv209"><i>Ajjhogāhetvā himavantaṃ,</i></a><br>
<a><i>aggo kāruṇiko muni;</i></a><br>
<a><i>Pallaṅkaṃ ābhujitvāna,</i></a><br>
<a><i>nisīdi purisuttamo.</i></a></p>
<p><a data-ref="sc71, ms20Ap1_216, msdiv210"><i>Tamaddasāhaṃ sambuddhaṃ,</i></a><br>
<a><i>sappabhāsaṃ manoramaṃ;</i></a><br>
<a><i>Indīvaraṃva jalitaṃ,</i></a><br>
<a><i>ādittaṃva hutāsanaṃ.</i></a></p>
<p><a data-ref="sc72, ms20Ap1_217, msdiv211"><i>Jalantaṃ dīparukkhaṃva,</i></a><br>
<a data-var="gagane → gagaṇe (csp1ed, csp2ed)"><i>vijjutaṃ gagane yathā;</i></a><br>
<a><i>Suphullaṃ sālarājaṃva,</i></a><br>
<a><i>addasaṃ lokanāyakaṃ.</i></a></p>
<p><a data-ref="sc73, ms20Ap1_218, msdiv212"><i>Ayaṃ nāgo mahāvīro,</i></a><br>
<a><i>dukkhassantakaro muni;</i></a><br>
<a><i>Imaṃ dassanamāgamma,</i></a><br>
<a><i>sabbadukkhā pamuccare.</i></a></p>
<p><a data-ref="sc74, ms20Ap1_219, msdiv213"><i>Disvānāhaṃ devadevaṃ,</i></a><br>
<a><i>lakkhaṇaṃ upadhārayiṃ;</i></a><br>
<a><i>Buddho nu kho na vā buddho,</i></a><br>
<a><i>handa passāmi cakkhumaṃ.</i></a></p>
<p><a data-ref="sc75, ms20Ap1_220, msdiv214"><i>Sahassārāni cakkāni,</i></a><br>
<a><i>dissanti caraṇuttame;</i></a><br>
<a><i>Lakkhaṇānissa disvāna,</i></a><br>
<a><i>niṭṭhaṃ gacchiṃ tathāgate.</i></a></p>
<p><a data-ref="sc76, ms20Ap1_221, msdiv215"><i>Sammajjaniṃ gahetvāna,</i></a><br>
<a><i>sammajjitvānahaṃ tadā;</i></a><br>
<a><i>Atha pupphe samānetvā,</i></a><br>
<a><i>buddhaseṭṭhaṃ apūjayiṃ.</i></a></p>
<p><a data-ref="sc77, ms20Ap1_222, msdiv216"><i>Pūjayitvāna taṃ buddhaṃ,</i></a><br>
<a><i>oghatiṇṇamanāsavaṃ;</i></a><br>
<a><i>Ekaṃsaṃ ajinaṃ katvā,</i></a><br>
<a><i>namassiṃ lokanāyakaṃ.</i></a></p>
<p><a data-ref="sc78, ms20Ap1_223, msdiv217"><i>Yena ñāṇena sambuddho,</i></a><br>
<a data-var="viharati → viharittha (bj); vihareti (mr)"><i>viharati anāsavo;</i></a><br>
<a><i>Taṃ ñāṇaṃ kittayissāmi,</i></a><br>
<a><i>suṇātha mama bhāsato.</i></a></p>
<p><a data-var="Samuddharasimaṃ → samuddharayimaṃ (sya1ed, sya2ed)" data-ref="sc79, ms20Ap1_224, msdiv218"><i>‘Samuddharasimaṃ lokaṃ,</i></a><br>
<a><i>sayambhū amitodaya;</i></a><br>
<a><i>Tava dassanamāgamma,</i></a><br>
<a><i>kaṅkhāsotaṃ taranti te.</i></a></p>
<p><a data-ref="sc80, ms20Ap1_225, msdiv219"><i>Tuvaṃ satthā ca ketu ca,</i></a><br>
<a><i>dhajo yūpo ca pāṇinaṃ;</i></a><br>
<a data-var="Parāyaṇo → parāyano (sya1ed, sya2ed, pts-vp-pli1, mr)"><i>Parāyaṇo patiṭṭhā ca,</i></a><br>
<a><i>dīpo ca dvipaduttamo.</i></a></p>
<p><a data-ref="sc81, ms20Ap1_226, msdiv220"><i>Sakkā samudde udakaṃ,</i></a><br>
<a><i>pametuṃ āḷhakena vā;</i></a><br>
<a><i>Na tveva tava sabbaññu,</i></a><br>
<a><i>ñāṇaṃ sakkā pametave.</i></a></p>
<p><a data-ref="sc82, ms20Ap1_227, msdiv221"><i>Dhāretuṃ pathaviṃ sakkā,</i></a><br>
<a><i>ṭhapetvā tulamaṇḍale;</i></a><br>
<a><i>Na tveva tava sabbaññu,</i></a><br>
<a><i>ñāṇaṃ sakkā dharetave.</i></a></p>
<p><a data-ref="sc83, pts-vp-pli1.21, ms20Ap1_228, msdiv222"><i>Ākāso minituṃ sakkā,</i></a><br>
<a><i>rajjuyā aṅgulena vā;</i></a><br>
<a><i>Na tveva tava sabbaññu,</i></a><br>
<a><i>ñāṇaṃ sakkā pametave.</i></a></p>
<p><a data-ref="sc84, ms20Ap1_229, msdiv223"><i>Mahāsamudde udakaṃ,</i></a><br>
<a data-var="pathavī cākhilājaṭaṃ → paṭhaviṃ cākhilaṃ jahe (bj); paṭhaviñcākhilañjahe (sya1ed, sya2ed); paṭhaviṃ cākhilañjahe (pts-vp-pli1)"><i>pathavī cākhilājaṭaṃ;</i></a><br>
<a><i>Buddhañāṇaṃ upādāya,</i></a><br>
<a><i>upamāto na yujjare.</i></a></p>
<p><a data-ref="sc85, ms20Ap1_230, msdiv224"><i>Sadevakassa lokassa,</i></a><br>
<a><i>cittaṃ yesaṃ pavattati;</i></a><br>
<a data-var="Antojālagatā → antojālīkatā (bj, mr); antojāligatā (sya1ed, sya2ed)"><i>Antojālagatā ete,</i></a><br>
<a><i>tava ñāṇamhi cakkhuma.</i></a></p>
<p><a data-ref="sc86, ms20Ap1_231, msdiv225"><i>Yena ñāṇena pattosi,</i></a><br>
<a><i>kevalaṃ bodhimuttamaṃ;</i></a><br>
<a><i>Tena ñāṇena sabbaññu,</i></a><br>
<a><i>maddasī paratitthiye’.</i></a></p>
<p><a data-ref="sc87, ms20Ap1_232, msdiv226"><i>Imā gāthā thavitvāna,</i></a><br>
<a><i>suruci nāma tāpaso;</i></a><br>
<a><i>Ajinaṃ pattharitvāna,</i></a><br>
<a><i>pathaviyaṃ nisīdi so.</i></a></p>
<p><a data-ref="sc88, ms20Ap1_233, msdiv227"><i>‘Cullāsītisahassāni,</i></a><br>
<a><i>ajjhogāḷho mahaṇṇave;</i></a><br>
<a><i>Accuggato tāvadeva,</i></a><br>
<a><i>girirājā pavuccati.</i></a></p>
<p><a data-ref="sc89, ms20Ap1_234, msdiv228"><i>Tāva accuggato neru,</i></a><br>
<a><i>āyato vitthato ca so;</i></a><br>
<a><i>Cuṇṇito aṇubhedena,</i></a><br>
<a data-var="koṭisatasahassaso → … sahassiyo (sya1ed, sya2ed, pts-vp-pli1, mr)"><i>koṭisatasahassaso.</i></a></p>
<p><a data-ref="sc90, ms20Ap1_235, msdiv229"><i>Lakkhe ṭhapiyamānamhi,</i></a><br>
<a><i>parikkhayamagacchatha;</i></a><br>
<a><i>Na tveva tava sabbaññu,</i></a><br>
<a><i>ñāṇaṃ sakkā pametave.</i></a></p>
<p><a data-ref="sc91, ms20Ap1_236, msdiv230"><i>Sukhumacchikena jālena,</i></a><br>
<a><i>udakaṃ yo parikkhipe;</i></a><br>
<a><i>Ye keci udake pāṇā,</i></a><br>
<a><i>antojālagatā siyuṃ.</i></a></p>
<p><a data-ref="sc92, ms20Ap1_237, msdiv231"><i>Tatheva hi mahāvīra,</i></a><br>
<a><i>ye keci puthutitthiyā;</i></a><br>
<a data-var="Diṭṭhigahanapakkhandā → diṭṭhigahanapakkhantā (bj); diṭṭhiggahaṇapakkhantā (sya1ed, sya2ed); ditthīgahanapakkhandā (pts-vp-pli1)"><i>Diṭṭhigahanapakkhandā,</i></a><br>
<a><i>parāmāsena mohitā.</i></a></p>
<p><a data-ref="sc93, ms20Ap1_238, msdiv232"><i>Tava suddhena ñāṇena,</i></a><br>
<a><i>anāvaraṇadassinā;</i></a><br>
<a><i>Antojālagatā ete,</i></a><br>
<a><i>ñāṇaṃ te nātivattare’.</i></a></p>
<p><a data-ref="sc94, ms20Ap1_239, msdiv233"><i>Bhagavā tamhi samaye,</i></a><br>
<a><i>anomadassī mahāyaso;</i></a><br>
<a><i>Vuṭṭhahitvā samādhimhā,</i></a><br>
<a><i>disaṃ olokayī jino.</i></a></p>
<p><a data-ref="sc95, ms20Ap1_240, msdiv234"><i>Anomadassimunino,</i></a><br>
<a><i>Nisabho nāma sāvako;</i></a><br>
<a><i>Parivuto satasahassehi,</i></a><br>
<a><i>Santacittehi tādibhi.</i></a></p>
<p><a data-ref="sc96, ms20Ap1_241, msdiv235"><i>Khīṇāsavehi suddhehi,</i></a><br>
<a><i>chaḷabhiññehi jhāyibhi;</i></a><br>
<a><i>Cittamaññāya buddhassa,</i></a><br>
<a><i>upesi lokanāyakaṃ.</i></a></p>
<p><a data-ref="sc97, ms20Ap1_242, msdiv236"><i>Antalikkhe ṭhitā tattha,</i></a><br>
<a><i>padakkhiṇamakaṃsu te;</i></a><br>
<a><i>Namassantā pañjalikā,</i></a><br>
<a data-var="otaruṃ → oruhuṃ (sya1ed, sya2ed); orohuṃ (pts-vp-pli1)"><i>otaruṃ buddhasantike.</i></a></p>
<p><a data-ref="sc98, ms20Ap1_243, msdiv237"><i>Anomadassī bhagavā,</i></a><br>
<a><i>lokajeṭṭho narāsabho;</i></a><br>
<a><i>Bhikkhusaṃghe nisīditvā,</i></a><br>
<a><i>sītaṃ pātukarī jino.</i></a></p>
<p><a data-ref="sc99, ms20Ap1_244, msdiv238"><i>Varuṇo nāmupaṭṭhāko,</i></a><br>
<a><i>anomadassissa satthuno;</i></a><br>
<a><i>Ekaṃsaṃ cīvaraṃ katvā,</i></a><br>
<a><i>apucchi lokanāyakaṃ.</i></a></p>
<p><a data-ref="sc100, pts-vp-pli1.22, ms20Ap1_245, msdiv239"><i>‘Ko nu kho bhagavā hetu,</i></a><br>
<a><i>sitakammassa satthuno;</i></a><br>
<a><i>Na hi buddhā ahetūhi,</i></a><br>
<a><i>sitaṃ pātukaronti te’.</i></a></p>
<p><a data-ref="sc101, ms20Ap1_246, msdiv240"><i>Anomadassī bhagavā,</i></a><br>
<a><i>lokajeṭṭho narāsabho;</i></a><br>
<a><i>Bhikkhumajjhe nisīditvā,</i></a><br>
<a><i>imaṃ gāthaṃ abhāsatha.</i></a></p>
<p><a data-ref="sc102, ms20Ap1_247, msdiv241"><i>‘Yo maṃ pupphena pūjesi,</i></a><br>
<a><i>ñāṇañcāpi anutthavi;</i></a><br>
<a><i>Tamahaṃ kittayissāmi,</i></a><br>
<a><i>suṇotha mama bhāsato’.</i></a></p>
<p><a data-ref="sc103, ms20Ap1_248, msdiv242"><i>Buddhassa giramaññāya,</i></a><br>
<a><i>sabbe devā samāgatā;</i></a><br>
<a><i>Saddhammaṃ sotukāmā te,</i></a><br>
<a><i>sambuddhamupasaṅkamuṃ.</i></a></p>
<p><a data-ref="sc104, ms20Ap1_249, msdiv243"><i>Dasasu lokadhātūsu,</i></a><br>
<a><i>devakāyā mahiddhikā;</i></a><br>
<a><i>Saddhammaṃ sotukāmā te,</i></a><br>
<a><i>sambuddhamupasaṅkamuṃ.</i></a></p>
<p><a data-ref="sc105, ms20Ap1_250, msdiv244"><i>‘Hatthī assā rathā pattī,</i></a><br>
<a><i>senā ca caturaṅginī;</i></a><br>
<a><i>Parivāressantimaṃ niccaṃ,</i></a><br>
<a><i>buddhapūjāyidaṃ phalaṃ.</i></a></p>
<p><a data-ref="sc106, ms20Ap1_251, msdiv245"><i>Saṭṭhitūriyasahassāni,</i></a><br>
<a><i>bheriyo samalaṅkatā;</i></a><br>
<a><i>Upaṭṭhissantimaṃ niccaṃ,</i></a><br>
<a><i>buddhapūjāyidaṃ phalaṃ.</i></a></p>
<p><a data-ref="sc107, ms20Ap1_252, msdiv246"><i>Soḷasitthisahassāni,</i></a><br>
<a><i>nāriyo samalaṅkatā;</i></a><br>
<a><i>Vicittavatthābharaṇā,</i></a><br>
<a><i>āmuttamaṇikuṇḍalā.</i></a></p>
<p><a data-ref="sc108, ms20Ap1_253, msdiv247"><i>Aḷārapamhā hasulā,</i></a><br>
<a><i>susaññā tanumajjhimā;</i></a><br>
<a><i>Parivāressantimaṃ niccaṃ,</i></a><br>
<a><i>buddhapūjāyidaṃ phalaṃ.</i></a></p>
<p><a data-ref="sc109, ms20Ap1_254, msdiv248"><i>Kappasatasahassāni,</i></a><br>
<a><i>devaloke ramissati;</i></a><br>
<a><i>Sahassakkhattuṃ cakkavattī,</i></a><br>
<a><i>rājā raṭṭhe bhavissati.</i></a></p>
<p><a data-ref="sc110, ms20Ap1_255, msdiv249"><i>Sahassakkhattuṃ devindo,</i></a><br>
<a><i>devarajjaṃ karissati;</i></a><br>
<a><i>Padesarajjaṃ vipulaṃ,</i></a><br>
<a data-var="asaṅkhiyaṃ → asaṅkhayaṃ (sya1ed, sya2ed, mr)"><i>gaṇanāto asaṅkhiyaṃ.</i></a></p>
<p><a data-var="Pacchime bhavasampatte → pacchimabhave sampatte (bj); pacchimebhave sampatte (pts-vp-pli1)" data-ref="sc111, ms20Ap1_256, msdiv250"><i>Pacchime bhavasampatte,</i></a><br>
<a><i>manussattaṃ gamissati;</i></a><br>
<a><i>Brāhmaṇī sāriyā nāma,</i></a><br>
<a><i>dhārayissati kucchinā.</i></a></p>
<p><a data-ref="sc112, ms20Ap1_257, msdiv251"><i>Mātuyā nāmagottena,</i></a><br>
<a><i>paññāyissatiyaṃ naro;</i></a><br>
<a><i>Sāriputtoti nāmena,</i></a><br>
<a><i>tikkhapañño bhavissati.</i></a></p>
<p><a data-ref="sc113, ms20Ap1_258, msdiv252"><i>Asītikoṭī chaḍḍetvā,</i></a><br>
<a><i>pabbajissatikiñcano;</i></a><br>
<a><i>Gavesanto santipadaṃ,</i></a><br>
<a><i>carissati mahiṃ imaṃ.</i></a></p>
<p><a data-ref="sc114, ms20Ap1_259, msdiv253"><i>Apparimeyye ito kappe,</i></a><br>
<a><i>okkākakulasambhavo;</i></a><br>
<a><i>Gotamo nāma gottena,</i></a><br>
<a><i>satthā loke bhavissati.</i></a></p>
<p><a data-ref="sc115, ms20Ap1_260, msdiv254"><i>Tassa dhammesu dāyādo,</i></a><br>
<a><i>oraso dhammanimmito;</i></a><br>
<a><i>Sāriputtoti nāmena,</i></a><br>
<a><i>hessati aggasāvako.</i></a></p>
<p><a data-var="bhāgīrathī → bhāgīrasī (sya1ed, sya2ed, pts-vp-pli1, mr)" data-ref="sc116, pts-vp-pli1.23, ms20Ap1_261, msdiv255"><i>Ayaṃ bhāgīrathī gaṅgā,</i></a><br>
<a><i>himavantā pabhāvitā;</i></a><br>
<a><i>Mahāsamuddamappeti,</i></a><br>
<a data-var="mahodadhiṃ → mahodadhī (?)"><i>tappayantī mahodadhiṃ.</i></a></p>
<p><a data-ref="sc117, ms20Ap1_262, msdiv256"><i>Tathevāyaṃ sāriputto,</i></a><br>
<a><i>sake tīsu visārado;</i></a><br>
<a><i>Paññāya pāramiṃ gantvā,</i></a><br>
<a data-var="pāṇine → pāṇino (bj, sya1ed, sya2ed, pts-vp-pli1)"><i>tappayissati pāṇine.</i></a></p>
<p><a data-ref="sc118, ms20Ap1_263, msdiv257"><i>Himavantamupādāya,</i></a><br>
<a><i>sāgarañca mahodadhiṃ;</i></a><br>
<a><i>Etthantare yaṃ pulinaṃ,</i></a><br>
<a><i>gaṇanāto asaṅkhiyaṃ.</i></a></p>
<p><a data-ref="sc119, ms20Ap1_264, msdiv258"><i>Tampi sakkā asesena,</i></a><br>
<a><i>saṅkhātuṃ gaṇanā yathā;</i></a><br>
<a><i>Na tveva sāriputtassa,</i></a><br>
<a><i>paññāyanto bhavissati.</i></a></p>
<p><a data-ref="sc120, ms20Ap1_265, msdiv259"><i>Lakkhe ṭhapiyamānamhi,</i></a><br>
<a><i>khīye gaṅgāya vālukā;</i></a><br>
<a><i>Na tveva sāriputtassa,</i></a><br>
<a><i>paññāyanto bhavissati.</i></a></p>
<p><a data-ref="sc121, ms20Ap1_266, msdiv260"><i>Mahāsamudde ūmiyo,</i></a><br>
<a><i>gaṇanāto asaṅkhiyā;</i></a><br>
<a><i>Tatheva sāriputtassa,</i></a><br>
<a><i>paññāyanto na hessati.</i></a></p>
<p><a data-ref="sc122, ms20Ap1_267, msdiv261"><i>Ārādhayitvā sambuddhaṃ,</i></a><br>
<a><i>gotamaṃ sakyapuṅgavaṃ;</i></a><br>
<a><i>Paññāya pāramiṃ gantvā,</i></a><br>
<a><i>hessati aggasāvako.</i></a></p>
<p><a data-ref="sc123, ms20Ap1_268, msdiv262"><i>Pavattitaṃ dhammacakkaṃ,</i></a><br>
<a><i>sakyaputtena tādinā;</i></a><br>
<a><i>Anuvattessati sammā,</i></a><br>
<a><i>vassento dhammavuṭṭhiyo.</i></a></p>
<p><a data-ref="sc124, ms20Ap1_269, msdiv263"><i>Sabbametaṃ abhiññāya,</i></a><br>
<a><i>gotamo sakyapuṅgavo;</i></a><br>
<a><i>Bhikkhusaṃghe nisīditvā,</i></a><br>
<a><i>aggaṭṭhāne ṭhapessati’.</i></a></p>
<p><a data-ref="sc125, ms20Ap1_270, msdiv264"><i>Aho me sukataṃ kammaṃ,</i></a><br>
<a><i>anomadassissa satthuno;</i></a><br>
<a data-var="Yassāhaṃ kāraṃ → yassādhikāraṃ (sya1ed, sya2ed)"><i>Yassāhaṃ kāraṃ katvāna,</i></a><br>
<a><i>sabbattha pāramiṃ gato.</i></a></p>
<p><a data-ref="sc126, ms20Ap1_271, msdiv265"><i>Aparimeyye kataṃ kammaṃ,</i></a><br>
<a><i>phalaṃ dassesi me idha;</i></a><br>
<a><i>Sumutto saravegova,</i></a><br>
<a><i>kilese jhāpayiṃ ahaṃ.</i></a></p>
<p><a data-ref="sc127, ms20Ap1_272, msdiv266"><i>Asaṅkhataṃ gavesanto,</i></a><br>
<a><i>nibbānaṃ acalaṃ padaṃ;</i></a><br>
<a><i>Vicinaṃ titthiye sabbe,</i></a><br>
<a><i>esāhaṃ saṃsariṃ bhave.</i></a></p>
<p><a data-ref="sc128, ms20Ap1_273, msdiv267"><i>Yathāpi byādhito poso,</i></a><br>
<a><i>pariyeseyya osadhaṃ;</i></a><br>
<a data-var="vanaṃ → dhanaṃ (sya1ed, sya2ed, mr)"><i>Vicineyya vanaṃ sabbaṃ,</i></a><br>
<a><i>byādhito parimuttiyā.</i></a></p>
<p><a data-ref="sc129, ms20Ap1_274, msdiv268"><i>Asaṅkhataṃ gavesanto,</i></a><br>
<a><i>nibbānaṃ amataṃ padaṃ;</i></a><br>
<a data-var="Abbokiṇṇaṃ → avyākiṇṇaṃ (pts-vp-pli1); abbocchinnaṃ (aṭṭha.)"><i>Abbokiṇṇaṃ pañcasataṃ,</i></a><br>
<a><i>pabbajiṃ isipabbajaṃ.</i></a></p>
<p><a data-ref="sc130, ms20Ap1_275, msdiv269"><i>Jaṭābhārena bharito,</i></a><br>
<a><i>ajinuttaranivāsano;</i></a><br>
<a><i>Abhiññāpāramiṃ gantvā,</i></a><br>
<a><i>brahmalokaṃ agacchihaṃ.</i></a></p>
<p><a data-ref="sc131, pts-vp-pli1.24, ms20Ap1_276, msdiv270"><i>Natthi bāhirake suddhi,</i></a><br>
<a><i>ṭhapetvā jinasāsanaṃ;</i></a><br>
<a><i>Ye keci buddhimā sattā,</i></a><br>
<a><i>sujjhanti jinasāsane.</i></a></p>
<p><a data-var="Attakāramayaṃ etaṃ → atthakāmaṃ mamaṃ etaṃ (si); atthakāmaṃ mamametaṃ (sya1ed, sya2ed, pts-vp-pli1); atthakāramayaṃ (mr)" data-ref="sc132, ms20Ap1_277, msdiv271"><i>Attakāramayaṃ etaṃ,</i></a><br>
<a><i>nayidaṃ itihītihaṃ;</i></a><br>
<a><i>Asaṅkhataṃ gavesanto,</i></a><br>
<a data-var="kutitthe → kutitthaṃ (bj, sya1ed, sya2ed, pts-vp-pli1)"><i>kutitthe sañcariṃ ahaṃ.</i></a></p>
<p><a data-ref="sc133, ms20Ap1_278, msdiv272"><i>Yathā sāratthiko poso,</i></a><br>
<a><i>kadaliṃ chetvāna phālaye;</i></a><br>
<a><i>Na tattha sāraṃ vindeyya,</i></a><br>
<a><i>sārena rittako hi so.</i></a></p>
<p><a data-ref="sc134, ms20Ap1_279, msdiv273"><i>Tatheva titthiyā loke,</i></a><br>
<a><i>nānādiṭṭhī bahujjanā;</i></a><br>
<a><i>Asaṅkhatena rittāse,</i></a><br>
<a><i>sārena kadalī yathā.</i></a></p>
<p><a data-ref="sc135, ms20Ap1_280, msdiv274"><i>Pacchime bhavasampatte,</i></a><br>
<a><i>brahmabandhu ahosahaṃ;</i></a><br>
<a><i>Mahābhogaṃ chaḍḍetvāna,</i></a><br>
<a><i>pabbajiṃ anagāriyaṃ”.</i></a></p>
</blockquote>
<p class="endsutta"><a data-ref="sc136, ms20Ap1_281"><i>Paṭhamabhāṇavāraṃ.</i></a></p>
<blockquote class="gatha">
<p><a data-ref="sc137, ms20Ap1_282, msdiv275"><i>“Ajjhāyako mantadharo,</i></a><br>
<a><i>tiṇṇaṃ vedāna pāragū;</i></a><br>
<a data-var="sañcayo → sañjayo (bj, sya1ed, sya2ed, pts-vp-pli1)"><i>Brāhmaṇo sañcayo nāma,</i></a><br>
<a><i>tassa mūle vasāmahaṃ.</i></a></p>
<p><a data-ref="sc138, ms20Ap1_283, msdiv276"><i>Sāvako te mahāvīra,</i></a><br>
<a><i>assaji nāma brāhmaṇo;</i></a><br>
<a><i>Durāsado uggatejo,</i></a><br>
<a><i>piṇḍāya caratī tadā.</i></a></p>
<p><a data-ref="sc139, ms20Ap1_284, msdiv277"><i>Tamaddasāsiṃ sappaññaṃ,</i></a><br>
<a><i>muniṃ mone samāhitaṃ;</i></a><br>
<a><i>Santacittaṃ mahānāgaṃ,</i></a><br>
<a><i>suphullaṃ padumaṃ yathā.</i></a></p>
<p><a data-ref="sc140, ms20Ap1_285, msdiv278"><i>Disvā me cittamuppajji,</i></a><br>
<a><i>sudantaṃ suddhamānasaṃ;</i></a><br>
<a><i>Usabhaṃ pavaraṃ vīraṃ,</i></a><br>
<a><i>arahāyaṃ bhavissati.</i></a></p>
<p><a data-ref="sc141, ms20Ap1_286, msdiv279"><i>Pāsādiko iriyati,</i></a><br>
<a><i>abhirūpo susaṃvuto;</i></a><br>
<a><i>Uttame damathe danto,</i></a><br>
<a><i>amatadassī bhavissati.</i></a></p>
<p><a data-ref="sc142, ms20Ap1_287, msdiv280"><i>Yannūnāhaṃ uttamatthaṃ,</i></a><br>
<a><i>puccheyyaṃ tuṭṭhamānasaṃ;</i></a><br>
<a><i>So me puṭṭho kathessati,</i></a><br>
<a><i>paṭipucchāmahaṃ tadā.</i></a></p>
<p><a data-var="Piṇḍapātaṃ → piṇḍacāraṃ (sya1ed, sya2ed, pts-vp-pli1)" data-ref="sc143, ms20Ap1_288, msdiv281"><i>Piṇḍapātaṃ carantassa,</i></a><br>
<a><i>pacchato agamāsahaṃ;</i></a><br>
<a><i>Okāsaṃ paṭimānento,</i></a><br>
<a><i>pucchituṃ amataṃ padaṃ.</i></a></p>
<p><a data-ref="sc144, ms20Ap1_289, msdiv282"><i>Vīthintare anuppattaṃ,</i></a><br>
<a><i>upagantvāna pucchahaṃ;</i></a><br>
<a><i>‘Kathaṃ gottosi tvaṃ vīra,</i></a><br>
<a><i>kassa sissosi mārisa’.</i></a></p>
<p><a data-ref="sc145, ms20Ap1_290, msdiv283"><i>So me puṭṭho viyākāsi,</i></a><br>
<a><i>asambhītova kesarī;</i></a><br>
<a><i>‘Buddho loke samuppanno,</i></a><br>
<a><i>tassa sissomhi āvuso’.</i></a></p>
<p><a data-ref="sc146, pts-vp-pli1.25, ms20Ap1_291, msdiv284"><i>‘Kīdisaṃ te mahāvīra,</i></a><br>
<a><i>anujāta mahāyasa;</i></a><br>
<a><i>Buddhassa sāsanaṃ dhammaṃ,</i></a><br>
<a><i>sādhu me kathayassu bho’.</i></a></p>
<p><a data-ref="sc147, ms20Ap1_292, msdiv285"><i>So me puṭṭho kathī sabbaṃ,</i></a><br>
<a><i>gambhīraṃ nipuṇaṃ padaṃ;</i></a><br>
<a><i>Taṇhāsallassa hantāraṃ,</i></a><br>
<a><i>sabbadukkhāpanūdanaṃ.</i></a></p>
<p><a data-ref="sc148, ms20Ap1_293, msdiv286"><i>‘Ye dhammā hetuppabhavā,</i></a><br>
<a><i>Tesaṃ hetuṃ tathāgato āha;</i></a><br>
<a><i>Tesañca yo nirodho,</i></a><br>
<a><i>Evaṃvādī mahāsamaṇo’.</i></a></p>
<p><a data-ref="sc149, ms20Ap1_294, msdiv287"><i>Sohaṃ vissajjite pañhe,</i></a><br>
<a><i>paṭhamaṃ phalamajjhagaṃ;</i></a><br>
<a><i>Virajo vimalo āsiṃ,</i></a><br>
<a><i>sutvāna jinasāsanaṃ.</i></a></p>
<p><a data-ref="sc150, ms20Ap1_295, msdiv288"><i>Sutvāna munino vākyaṃ,</i></a><br>
<a><i>passitvā dhammamuttamaṃ;</i></a><br>
<a><i>Pariyogāḷhasaddhammo,</i></a><br>
<a><i>imaṃ gāthamabhāsahaṃ.</i></a></p>
<p><a data-ref="sc151, ms20Ap1_296, msdiv289"><i>‘Eseva dhammo yadi tāvadeva,</i></a><br>
<a data-var="Paccabyatha → paccabyathā (bj, sya1ed, sya2ed, pts-vp-pli1); paccabyattha (^pi-tv-kd1#220 [Mahākhandhaka/ Sāriputtamoggallānapabbajjākathā], ^pi-tv-kd1#227 [Mahākhandhaka/ Sāriputtamoggallānapabbajjākathā])"><i>Paccabyatha padamasokaṃ;</i></a><br>
<a><i>Adiṭṭhaṃ abbhatītaṃ,</i></a><br>
<a><i>Bahukehi kappanahutehi’.</i></a></p>
<p><a data-ref="sc152, ms20Ap1_297, msdiv290"><i>Svāhaṃ dhammaṃ gavesanto,</i></a><br>
<a><i>kutitthe sañcariṃ ahaṃ;</i></a><br>
<a><i>So me attho anuppatto,</i></a><br>
<a><i>kālo me nappamajjituṃ.</i></a></p>
<p><a data-ref="sc153, ms20Ap1_298, msdiv291"><i>Tositohaṃ assajinā,</i></a><br>
<a><i>patvāna acalaṃ padaṃ;</i></a><br>
<a><i>Sahāyakaṃ gavesanto,</i></a><br>
<a><i>assamaṃ agamāsahaṃ.</i></a></p>
<p><a data-ref="sc154, ms20Ap1_299, msdiv292"><i>Dūratova mamaṃ disvā,</i></a><br>
<a><i>sahāyo me susikkhito;</i></a><br>
<a data-var="Iriyāpathasampanno → iriyāpathaṃ mamaṃ disvā (mr)"><i>Iriyāpathasampanno,</i></a><br>
<a><i>idaṃ vacanamabravi.</i></a></p>
<p><a data-ref="sc155, ms20Ap1_300, msdiv293"><i>‘Pasannamukhanettosi,</i></a><br>
<a><i>munibhāvova dissati;</i></a><br>
<a><i>Amatādhigato kacci,</i></a><br>
<a><i>nibbānamaccutaṃ padaṃ.</i></a></p>
<p><a data-ref="sc156, ms20Ap1_301, msdiv294"><i>Subhānurūpo āyāsi,</i></a><br>
<a><i>āneñjakārito viya;</i></a><br>
<a data-var="Dantova dantadamatho → dantova dantadamathe (bj, sya1ed, sya2ed); dantovuttamadamathe (si); dantoca uttamadamathe (pts-vp-pli1)"><i>Dantova dantadamatho,</i></a><br>
<a><i>upasantosi brāhmaṇa’.</i></a></p>
<p><a data-ref="sc157, ms20Ap1_302, msdiv295"><i>‘Amataṃ mayādhigataṃ,</i></a><br>
<a><i>sokasallāpanūdanaṃ;</i></a><br>
<a data-var="adhigacchesi → adhigacchāhi (bj); adhigacchasi (si); adhigacchehi (sya1ed, sya2ed, pts-vp-pli1); adhigatosi (?)"><i>Tvampi taṃ adhigacchesi,</i></a><br>
<a><i>gacchāma buddhasantikaṃ’.</i></a></p>
<p><a data-ref="sc158, ms20Ap1_303, msdiv296"><i>Sādhūti so paṭissutvā,</i></a><br>
<a><i>sahāyo me susikkhito;</i></a><br>
<a><i>Hatthena hatthaṃ gaṇhitvā,</i></a><br>
<a data-var="upagamma → upāgami (bj); upāgamma (sya1ed, sya2ed); upāgamī (pts-vp-pli1)"><i>upagamma tavantikaṃ.</i></a></p>
<p><a data-ref="sc159, ms20Ap1_304, msdiv297"><i>Ubhopi pabbajissāma,</i></a><br>
<a><i>sakyaputta tavantike;</i></a><br>
<a><i>Tava sāsanamāgamma,</i></a><br>
<a><i>viharāma anāsavā.</i></a></p>
<p><a data-ref="sc160, ms20Ap1_305, msdiv298"><i>Kolito iddhiyā seṭṭho,</i></a><br>
<a><i>ahaṃ paññāya pārago;</i></a><br>
<a><i>Ubhova ekato hutvā,</i></a><br>
<a><i>sāsanaṃ sobhayāmase.</i></a></p>
<p><a data-ref="sc161, pts-vp-pli1.26, ms20Ap1_306, msdiv299"><i>Apariyositasaṅkappo,</i></a><br>
<a><i>kutitthe sañcariṃ ahaṃ;</i></a><br>
<a><i>Tava dassanamāgamma,</i></a><br>
<a><i>saṅkappo pūrito mama.</i></a></p>
<p><a data-ref="sc162, ms20Ap1_307, msdiv300"><i>Pathaviyaṃ patiṭṭhāya,</i></a><br>
<a><i>pupphanti samaye dumā;</i></a><br>
<a><i>Dibbagandhā sampavanti,</i></a><br>
<a><i>tosenti sabbapāṇinaṃ.</i></a></p>
<p><a data-ref="sc163, ms20Ap1_308, msdiv301"><i>Tathevāhaṃ mahāvīra,</i></a><br>
<a><i>sakyaputta mahāyasa;</i></a><br>
<a><i>Sāsane te patiṭṭhāya,</i></a><br>
<a><i>samayesāmi pupphituṃ.</i></a></p>
<p><a data-ref="sc164, ms20Ap1_309, msdiv302"><i>Vimuttipupphaṃ esanto,</i></a><br>
<a><i>bhavasaṃsāramocanaṃ;</i></a><br>
<a><i>Vimuttipupphalābhena,</i></a><br>
<a><i>tosemi sabbapāṇinaṃ.</i></a></p>
<p><a data-ref="sc165, ms20Ap1_310, msdiv303"><i>Yāvatā buddhakhettamhi,</i></a><br>
<a><i>ṭhapetvāna mahāmuniṃ;</i></a><br>
<a><i>Paññāya sadiso natthi,</i></a><br>
<a><i>tava puttassa cakkhuma.</i></a></p>
<p><a data-ref="sc166, ms20Ap1_311, msdiv304"><i>Suvinītā ca te sissā,</i></a><br>
<a><i>parisā ca susikkhitā;</i></a><br>
<a><i>Uttame damathe dantā,</i></a><br>
<a><i>parivārenti taṃ sadā.</i></a></p>
<p><a data-ref="sc167, ms20Ap1_312, msdiv305"><i>Jhāyī jhānaratā dhīrā,</i></a><br>
<a><i>santacittā samāhitā;</i></a><br>
<a><i>Munī moneyyasampannā,</i></a><br>
<a><i>parivārenti taṃ sadā.</i></a></p>
<p><a data-ref="sc168, ms20Ap1_313, msdiv306"><i>Appicchā nipakā dhīrā,</i></a><br>
<a><i>appāhārā alolupā;</i></a><br>
<a><i>Lābhālābhena santuṭṭhā,</i></a><br>
<a><i>parivārenti taṃ sadā.</i></a></p>
<p><a data-ref="sc169, ms20Ap1_314, msdiv307"><i>Āraññikā dhutaratā,</i></a><br>
<a><i>jhāyino lūkhacīvarā;</i></a><br>
<a><i>Vivekābhiratā dhīrā,</i></a><br>
<a><i>parivārenti taṃ sadā.</i></a></p>
<p><a data-ref="sc170, ms20Ap1_315, msdiv308"><i>Paṭipannā phalaṭṭhā ca,</i></a><br>
<a><i>sekhā phalasamaṅgino;</i></a><br>
<a data-var="Āsīsakā → āsiṃsakā (bj, sya1ed, sya2ed, pts-vp-pli1)"><i>Āsīsakā uttamatthaṃ,</i></a><br>
<a><i>parivārenti taṃ sadā.</i></a></p>
<p><a data-ref="sc171, ms20Ap1_316, msdiv309"><i>Sotāpannā ca vimalā,</i></a><br>
<a><i>sakadāgāmino ca ye;</i></a><br>
<a><i>Anāgāmī ca arahā,</i></a><br>
<a><i>parivārenti taṃ sadā.</i></a></p>
<p><a data-ref="sc172, ms20Ap1_317, msdiv310"><i>Satipaṭṭhānakusalā,</i></a><br>
<a><i>bojjhaṅgabhāvanāratā;</i></a><br>
<a><i>Sāvakā te bahū sabbe,</i></a><br>
<a><i>parivārenti taṃ sadā.</i></a></p>
<p><a data-ref="sc173, ms20Ap1_318, msdiv311"><i>Iddhipādesu kusalā,</i></a><br>
<a><i>samādhibhāvanāratā;</i></a><br>
<a><i>Sammappadhānānuyuttā,</i></a><br>
<a><i>parivārenti taṃ sadā.</i></a></p>
<p><a data-ref="sc174, ms20Ap1_319, msdiv312"><i>Tevijjā chaḷabhiññā ca,</i></a><br>
<a><i>iddhiyā pāramiṃ gatā;</i></a><br>
<a><i>Paññāya pāramiṃ pattā,</i></a><br>
<a><i>parivārenti taṃ sadā.</i></a></p>
<p><a data-ref="sc175, ms20Ap1_320, msdiv313"><i>Edisā te mahāvīra,</i></a><br>
<a><i>tava sissā susikkhitā;</i></a><br>
<a><i>Durāsadā uggatejā,</i></a><br>
<a><i>parivārenti taṃ sadā.</i></a></p>
<p><a data-ref="sc176, ms20Ap1_321, msdiv314"><i>Tehi sissehi parivuto,</i></a><br>
<a><i>saññatehi tapassibhi;</i></a><br>
<a><i>Migarājāvasambhīto,</i></a><br>
<a><i>uḷurājāva sobhasi.</i></a></p>
<p><a data-ref="sc177, ms20Ap1_322, msdiv315"><i>Pathaviyaṃ patiṭṭhāya,</i></a><br>
<a><i>ruhanti dharaṇīruhā;</i></a><br>
<a><i>Vepullataṃ pāpuṇanti,</i></a><br>
<a><i>phalañca dassayanti te.</i></a></p>
<p><a data-ref="sc178, pts-vp-pli1.27, ms20Ap1_323, msdiv316"><i>Pathavīsadiso tvaṃsi,</i></a><br>
<a><i>sakyaputta mahāyasa;</i></a><br>
<a><i>Sāsane te patiṭṭhāya,</i></a><br>
<a><i>labhanti amataṃ phalaṃ.</i></a></p>
<p><a data-ref="sc179, ms20Ap1_324, msdiv317"><i>Sindhu sarassatī ceva,</i></a><br>
<a><i>nadiyo candabhāgikā;</i></a><br>
<a><i>Gaṅgā ca yamunā ceva,</i></a><br>
<a><i>sarabhū ca atho mahī.</i></a></p>
<p><a data-ref="sc180, ms20Ap1_325, msdiv318"><i>Etāsaṃ sandamānānaṃ,</i></a><br>
<a><i>sāgaro sampaṭicchati;</i></a><br>
<a><i>Jahanti purimaṃ nāmaṃ,</i></a><br>
<a><i>sāgaroteva ñāyati.</i></a></p>
<p><a data-ref="sc181, ms20Ap1_326, msdiv319"><i>Tathevime catubbaṇṇā,</i></a><br>
<a><i>pabbajitvā tavantike;</i></a><br>
<a><i>Jahanti purimaṃ nāmaṃ,</i></a><br>
<a><i>buddhaputtāti ñāyare.</i></a></p>
<p><a data-ref="sc182, ms20Ap1_327, msdiv320"><i>Yathāpi cando vimalo,</i></a><br>
<a><i>gacchaṃ ākāsadhātuyā;</i></a><br>
<a><i>Sabbe tāragaṇe loke,</i></a><br>
<a><i>ābhāya atirocati.</i></a></p>
<p><a data-ref="sc183, ms20Ap1_328, msdiv321"><i>Tatheva tvaṃ mahāvīra,</i></a><br>
<a><i>parivuto devamānuse;</i></a><br>
<a><i>Ete sabbe atikkamma,</i></a><br>
<a><i>jalasi sabbadā tuvaṃ.</i></a></p>
<p><a data-ref="sc184, ms20Ap1_329, msdiv322"><i>Gambhīre uṭṭhitā ūmī,</i></a><br>
<a><i>na velamativattare;</i></a><br>
<a data-var="Sabbā velaṃva phusanti → sabbāva velaṃ phusanti (bj); sabbavelaṃ paphussanti (sya1ed, sya2ed); sabbavelam paphusanti (pts-vp-pli1)"><i>Sabbā velaṃva phusanti,</i></a><br>
<a><i>sañcuṇṇā vikiranti tā.</i></a></p>
<p><a data-ref="sc185, ms20Ap1_330, msdiv323"><i>Tatheva titthiyā loke,</i></a><br>
<a><i>nānādiṭṭhī bahujjanā;</i></a><br>
<a><i>Dhammaṃ vāditukāmā te,</i></a><br>
<a><i>nātivattanti taṃ muniṃ.</i></a></p>
<p><a data-ref="sc186, ms20Ap1_331, msdiv324"><i>Sace ca taṃ pāpuṇanti,</i></a><br>
<a><i>paṭivādehi cakkhuma;</i></a><br>
<a><i>Tavantikaṃ upāgantvā,</i></a><br>
<a><i>sañcuṇṇāva bhavanti te.</i></a></p>
<p><a data-ref="sc187, ms20Ap1_332, msdiv325"><i>Yathāpi udake jātā,</i></a><br>
<a><i>kumudā mandālakā bahū;</i></a><br>
<a data-var="Upalimpanti → upalippanti (?)"><i>Upalimpanti toyena,</i></a><br>
<a><i>kaddamakalalena ca.</i></a></p>
<p><a data-ref="sc188, ms20Ap1_333, msdiv326"><i>Tatheva bahukā sattā,</i></a><br>
<a><i>loke jātā virūhare;</i></a><br>
<a><i>Aṭṭitā rāgadosena,</i></a><br>
<a><i>kaddame kumudaṃ yathā.</i></a></p>
<p><a data-ref="sc189, ms20Ap1_334, msdiv327"><i>Yathāpi padumaṃ jalajaṃ,</i></a><br>
<a><i>jalamajjhe virūhati;</i></a><br>
<a><i>Na so limpati toyena,</i></a><br>
<a><i>parisuddho hi kesarī.</i></a></p>
<p><a data-ref="sc190, ms20Ap1_335, msdiv328"><i>Tatheva tvaṃ mahāvīra,</i></a><br>
<a><i>loke jāto mahāmuni;</i></a><br>
<a><i>Nopalimpasi lokena,</i></a><br>
<a><i>toyena padumaṃ yathā.</i></a></p>
<p><a data-ref="sc191, ms20Ap1_336, msdiv329"><i>Yathāpi rammake māse,</i></a><br>
<a><i>bahū pupphanti vārijā;</i></a><br>
<a><i>Nātikkamanti taṃ māsaṃ,</i></a><br>
<a><i>samayo pupphanāya so.</i></a></p>
<p><a data-ref="sc192, pts-vp-pli1.28, ms20Ap1_337, msdiv330"><i>Tatheva tvaṃ mahāvīra,</i></a><br>
<a><i>pupphito te vimuttiyā;</i></a><br>
<a><i>Sāsanaṃ nātivattanti,</i></a><br>
<a><i>padumaṃ vārijaṃ yathā.</i></a></p>
<p><a data-ref="sc193, ms20Ap1_338, msdiv331"><i>Supupphito sālarājā,</i></a><br>
<a><i>dibbagandhaṃ pavāyati;</i></a><br>
<a><i>Aññasālehi parivuto,</i></a><br>
<a><i>sālarājāva sobhati.</i></a></p>
<p><a data-ref="sc194, ms20Ap1_339, msdiv332"><i>Tatheva tvaṃ mahāvīra,</i></a><br>
<a><i>buddhañāṇena pupphito;</i></a><br>
<a><i>Bhikkhusaṃghaparivuto,</i></a><br>
<a><i>sālarājāva sobhasi.</i></a></p>
<p><a data-ref="sc195, ms20Ap1_340, msdiv333"><i>Yathāpi selo himavā,</i></a><br>
<a><i>osadho sabbapāṇinaṃ;</i></a><br>
<a><i>Nāgānaṃ asurānañca,</i></a><br>
<a><i>devatānañca ālayo.</i></a></p>
<p><a data-ref="sc196, ms20Ap1_341, msdiv334"><i>Tatheva tvaṃ mahāvīra,</i></a><br>
<a><i>osadho viya pāṇinaṃ;</i></a><br>
<a><i>Tevijjā chaḷabhiññā ca,</i></a><br>
<a><i>iddhiyā pāramiṃ gatā.</i></a></p>
<p><a data-ref="sc197, ms20Ap1_342, msdiv335"><i>Anusiṭṭhā mahāvīra,</i></a><br>
<a><i>tayā kāruṇikena te;</i></a><br>
<a><i>Ramanti dhammaratiyā,</i></a><br>
<a><i>vasanti tava sāsane.</i></a></p>
<p><a data-ref="sc198, ms20Ap1_343, msdiv336"><i>Migarājā yathā sīho,</i></a><br>
<a><i>abhinikkhamma āsayā;</i></a><br>
<a data-var="Catuddisānuviloketvā → catuddisā viloketvā (bj, sya1ed, sya2ed, pts-vp-pli1); catuddisānuloketvā (mr)"><i>Catuddisānuviloketvā,</i></a><br>
<a><i>tikkhattuṃ abhinādati.</i></a></p>
<p><a data-ref="sc199, ms20Ap1_344, msdiv337"><i>Sabbe migā uttasanti,</i></a><br>
<a><i>migarājassa gajjato;</i></a><br>
<a><i>Tathā hi jātimā eso,</i></a><br>
<a><i>pasū tāseti sabbadā.</i></a></p>
<p><a data-ref="sc200, ms20Ap1_345, msdiv338"><i>Gajjato te mahāvīra,</i></a><br>
<a><i>vasudhā sampakampati;</i></a><br>
<a><i>Bodhaneyyāvabujjhanti,</i></a><br>
<a><i>tasanti mārakāyikā.</i></a></p>
<p><a data-ref="sc201, ms20Ap1_346, msdiv339"><i>Tasanti titthiyā sabbe,</i></a><br>
<a><i>nadato te mahāmuni;</i></a><br>
<a><i>Kākā senāva vibbhantā,</i></a><br>
<a><i>migaraññā yathā migā.</i></a></p>
<p><a data-ref="sc202, ms20Ap1_347, msdiv340"><i>Ye keci gaṇino loke,</i></a><br>
<a><i>satthāroti pavuccare;</i></a><br>
<a><i>Paramparāgataṃ dhammaṃ,</i></a><br>
<a><i>desenti parisāya te.</i></a></p>
<p><a data-ref="sc203, ms20Ap1_348, msdiv341"><i>Na hevaṃ tvaṃ mahāvīra,</i></a><br>
<a><i>dhammaṃ desesi pāṇinaṃ;</i></a><br>
<a><i>Sāmaṃ saccāni bujjhitvā,</i></a><br>
<a><i>kevalaṃ bodhipakkhiyaṃ.</i></a></p>
<p><a data-ref="sc204, ms20Ap1_349, msdiv342"><i>Āsayānusayaṃ ñatvā,</i></a><br>
<a><i>indriyānaṃ balābalaṃ;</i></a><br>
<a><i>Bhabbābhabbe viditvāna,</i></a><br>
<a><i>mahāmeghova gajjasi.</i></a></p>
<p><a data-ref="sc205, ms20Ap1_350, msdiv343"><i>Cakkavāḷapariyantā,</i></a><br>
<a><i>nisinnā parisā bhave;</i></a><br>
<a data-var="vicinantā → vicintentā (bj); vicintenti (sya1ed, sya2ed, pts-vp-pli1); vicinantaṃ (mr)"><i>Nānādiṭṭhī vicinantā,</i></a><br>
<a><i>vimaticchedanāya taṃ.</i></a></p>
<p><a data-ref="sc206, pts-vp-pli1.29, ms20Ap1_351, msdiv344"><i>Sabbesaṃ cittamaññāya,</i></a><br>
<a><i>opammakusalo muni;</i></a><br>
<a><i>Ekaṃ pañhaṃ kathentova,</i></a><br>
<a data-var="chindasi → chindi (sya1ed, sya2ed, pts-vp-pli1, mr)"><i>vimatiṃ chindasi pāṇinaṃ.</i></a></p>
<p><a data-ref="sc207, ms20Ap1_352, msdiv345"><i>Upatissasadiseheva,</i></a><br>
<a><i>vasudhā pūritā bhave;</i></a><br>
<a><i>Sabbeva te pañjalikā,</i></a><br>
<a><i>kittayuṃ lokanāyakaṃ.</i></a></p>
<p><a data-ref="sc208, ms20Ap1_353, msdiv346"><i>Kappaṃ vā te kittayantā,</i></a><br>
<a><i>nānāvaṇṇehi kittayuṃ;</i></a><br>
<a data-var="na sakkeyyuṃ → na kappeyyuṃ (sya1ed, sya2ed); na pappeyyum (pts-vp-pli1); na pappeyyuṃ (mr)"><i>Parimetuṃ na sakkeyyuṃ,</i></a><br>
<a><i>appameyyo tathāgato.</i></a></p>
<p><a data-ref="sc209, ms20Ap1_354, msdiv347"><i>Yathāsakena thāmena,</i></a><br>
<a><i>kittito hi mayā jino;</i></a><br>
<a><i>Kappakoṭīpi kittentā,</i></a><br>
<a><i>evamevaṃ pakittayuṃ.</i></a></p>
<p><a data-ref="sc210, ms20Ap1_355, msdiv348"><i>Sace hi koci devo vā,</i></a><br>
<a><i>manusso vā susikkhito;</i></a><br>
<a><i>Pametuṃ parikappeyya,</i></a><br>
<a><i>vighātaṃva labheyya so.</i></a></p>
<p><a data-ref="sc211, ms20Ap1_356, msdiv349"><i>Sāsane te patiṭṭhāya,</i></a><br>
<a><i>sakyaputta mahāyasa;</i></a><br>
<a><i>Paññāya pāramiṃ gantvā,</i></a><br>
<a><i>viharāmi anāsavo.</i></a></p>
<p><a data-ref="sc212, ms20Ap1_357, msdiv350"><i>Titthiye sampamaddāmi,</i></a><br>
<a><i>vattemi jinasāsanaṃ;</i></a><br>
<a><i>Dhammasenāpati ajja,</i></a><br>
<a><i>sakyaputtassa sāsane.</i></a></p>
<p><a data-ref="sc213, ms20Ap1_358, msdiv351"><i>Aparimeyye kataṃ kammaṃ,</i></a><br>
<a><i>phalaṃ dassesi me idha;</i></a><br>
<a><i>Sukhitto saravegova,</i></a><br>
<a data-var="jhāpayī mama → jhāpayiṃ ahaṃ (bj, mr); jhāpayiṃ mama (si); jhāpayiṃ mamaṃ (sya1ed, sya2ed); jhāpayī mamaṃ (pts-vp-pli1)"><i>kilese jhāpayī mama.</i></a></p>
<p><a data-ref="sc214, ms20Ap1_359, msdiv352"><i>Yo koci manujo bhāraṃ,</i></a><br>
<a><i>dhāreyya matthake sadā;</i></a><br>
<a><i>Bhārena dukkhito assa,</i></a><br>
<a><i>bhārehi bharito tathā.</i></a></p>
<p><a data-ref="sc215, ms20Ap1_360, msdiv353"><i>Ḍayhamāno tīhaggīhi,</i></a><br>
<a><i>bhavesu saṃsariṃ ahaṃ;</i></a><br>
<a><i>Bharito bhavabhārena,</i></a><br>
<a><i>giriṃ uccārito yathā.</i></a></p>
<p><a data-ref="sc216, ms20Ap1_361, msdiv354"><i>Oropito ca me bhāro,</i></a><br>
<a><i>bhavā ugghāṭitā mayā;</i></a><br>
<a><i>Karaṇīyaṃ kataṃ sabbaṃ,</i></a><br>
<a><i>sakyaputtassa sāsane.</i></a></p>
<p><a data-ref="sc217, ms20Ap1_362, msdiv355"><i>Yāvatā buddhakhettamhi,</i></a><br>
<a><i>ṭhapetvā sakyapuṅgavaṃ;</i></a><br>
<a><i>Ahaṃ aggomhi paññāya,</i></a><br>
<a><i>sadiso me na vijjati.</i></a></p>
<p><a data-ref="sc218, ms20Ap1_363, msdiv356"><i>Samādhimhi sukusalo,</i></a><br>
<a><i>iddhiyā pāramiṃ gato;</i></a><br>
<a><i>Icchamāno cahaṃ ajja,</i></a><br>
<a><i>sahassaṃ abhinimmine.</i></a></p>
<p><a data-ref="sc219, pts-vp-pli1.30, ms20Ap1_364, msdiv357"><i>Anupubbavihārassa,</i></a><br>
<a><i>vasībhūto mahāmuni;</i></a><br>
<a><i>Kathesi sāsanaṃ mayhaṃ,</i></a><br>
<a><i>nirodho sayanaṃ mama.</i></a></p>
<p><a data-ref="sc220, ms20Ap1_365, msdiv358"><i>Dibbacakkhu visuddhaṃ me,</i></a><br>
<a><i>samādhikusalo ahaṃ;</i></a><br>
<a><i>Sammappadhānānuyutto,</i></a><br>
<a><i>bojjhaṅgabhāvanārato.</i></a></p>
<p><a data-ref="sc221, ms20Ap1_366, msdiv359"><i>Sāvakena hi pattabbaṃ,</i></a><br>
<a><i>sabbameva kataṃ mayā;</i></a><br>
<a><i>Lokanāthaṃ ṭhapetvāna,</i></a><br>
<a><i>sadiso me na vijjati.</i></a></p>
<p><a data-var="Samāpattīnaṃ kusalo → samāpattinayakusalo (bj); samāpattivinayakusalo (si, pts-vp-pli1); samāpattimhi kusalo (sya1ed, sya2ed)" data-ref="sc222, ms20Ap1_367, msdiv360"><i>Samāpattīnaṃ kusalo,</i></a><br>
<a><i>Jhānavimokkhāna khippapaṭilābhī;</i></a><br>
<a><i>Bojjhaṅgabhāvanārato,</i></a><br>
<a><i>Sāvakaguṇapāramigatosmi.</i></a></p>
<p><a data-var="Sāvakaguṇenapi phussena → sāvakaguṇenāpi phussena (bj); sāvakaguṇenāpi phusena (si, pts-vp-pli1); sāvakaguṇaphussena (sya1ed, sya2ed)" data-ref="sc223, ms20Ap1_368, msdiv361"><i>Sāvakaguṇenapi phussena,</i></a><br>
<a data-var="parisuttamabhāravā → purisuttamagāravā (si, sya1ed, sya2ed, pts-vp-pli1); purisuttamabhāravā (mr)"><i>Buddhiyā parisuttamabhāravā;</i></a><br>
<a data-var="saddhāsaṅgahitaṃ → saddhāya saṅgahitaṃ (bj, pts-vp-pli1)"><i>Yaṃ saddhāsaṅgahitaṃ cittaṃ,</i></a><br>
<a><i>Sadā sabrahmacārīsu.</i></a></p>
<p><a data-ref="sc224, ms20Ap1_369, msdiv362"><i>Uddhatavisova sappo,</i></a><br>
<a><i>Chinnavisāṇova usabho;</i></a><br>
<a data-var="Nikkhittamānadappova → … dappo (bj, pts-vp-pli1); … dabbova (mr)"><i>Nikkhittamānadappova,</i></a><br>
<a><i>Upemi garugāravena gaṇaṃ.</i></a></p>
<p><a data-ref="sc225, ms20Ap1_370, msdiv363"><i>Yadi rūpinī bhaveyya,</i></a><br>
<a data-var="vasumatīpi → vasumatī (bj, mr); vasu patīnaṃ (sya1ed, sya2ed, pts-vp-pli1)"><i>Paññā me vasumatīpi na sameyya;</i></a><br>
<a data-var="Anomadassissa → anomadassi (?)"><i>Anomadassissa bhagavato,</i></a><br>
<a><i>Phalametaṃ ñāṇathavanāya.</i></a></p>
<p><a data-ref="sc226, ms20Ap1_371, msdiv364"><i>Pavattitaṃ dhammacakkaṃ,</i></a><br>
<a><i>sakyaputtena tādinā;</i></a><br>
<a><i>Anuvattemahaṃ sammā,</i></a><br>
<a><i>ñāṇathavanāyidaṃ phalaṃ.</i></a></p>
<p><a data-ref="sc227, ms20Ap1_372, msdiv365"><i>Mā me kadāci pāpiccho,</i></a><br>
<a><i>kusīto hīnavīriyo;</i></a><br>
<a data-var="anācāro → anādaro (csp1ed)"><i>Appassuto anācāro,</i></a><br>
<a><i>sameto ahu katthaci.</i></a></p>
<p><a data-ref="sc228, ms20Ap1_373, msdiv366"><i>Bahussuto ca medhāvī,</i></a><br>
<a><i>sīlesu susamāhito;</i></a><br>
<a><i>Cetosamathānuyutto,</i></a><br>
<a><i>api muddhani tiṭṭhatu.</i></a></p>
<p><a data-ref="sc229, ms20Ap1_374, msdiv367"><i>Taṃ vo vadāmi bhaddante,</i></a><br>
<a><i>yāvantettha samāgatā;</i></a><br>
<a><i>Appicchā hotha santuṭṭhā,</i></a><br>
<a><i>jhāyī jhānaratā sadā.</i></a></p>
<p><a data-ref="sc230, pts-vp-pli1.31, ms20Ap1_375, msdiv368"><i>Yamahaṃ paṭhamaṃ disvā,</i></a><br>
<a><i>virajo vimalo ahuṃ;</i></a><br>
<a><i>So me ācariyo dhīro,</i></a><br>
<a><i>assaji nāma sāvako.</i></a></p>
<p><a data-ref="sc231, ms20Ap1_376, msdiv369"><i>Tassāhaṃ vāhasā ajja,</i></a><br>
<a><i>dhammasenāpatī ahuṃ;</i></a><br>
<a><i>Sabbattha pāramiṃ patvā,</i></a><br>
<a><i>viharāmi anāsavo.</i></a></p>
<p><a data-ref="sc232, ms20Ap1_377, msdiv370"><i>Yo me ācariyo āsi,</i></a><br>
<a><i>assaji nāma sāvako;</i></a><br>
<a><i>Yassaṃ disāyaṃ vasati,</i></a><br>
<a><i>ussīsamhi karomahaṃ.</i></a></p>
<p><a data-ref="sc233, ms20Ap1_378, msdiv371"><i>Mama kammaṃ saritvāna,</i></a><br>
<a><i>gotamo sakyapuṅgavo;</i></a><br>
<a><i>Bhikkhusaṃghe nisīditvā,</i></a><br>
<a><i>aggaṭṭhāne ṭhapesi maṃ.</i></a></p>
<p><a data-var="imā dve gāthāyo sya1ed, sya2ed, pts-vp-pli1ed potthakesu" data-ref="sc234, ms20Ap1_379, msdiv372"><i>Kilesā jhāpitā mayhaṃ,</i></a><br>
<a><i>bhavā sabbe samūhatā;</i></a><br>
<a><i>Nāgova bandhanaṃ chetvā,</i></a><br>
<a><i>viharāmi anāsavo.</i></a></p>
<p><a data-ref="sc235, ms20Ap1_380, msdiv373"><i>Svāgataṃ vata me āsi,</i></a><br>
<a><i>buddhaseṭṭhassa santike;</i></a><br>
<a><i>Tisso vijjā anuppattā,</i></a><br>
<a><i>kataṃ buddhassa sāsanaṃ.</i></a></p>
<p><a data-var="catasso → catasso ca (bj)" data-ref="sc236, ms20Ap1_381, msdiv374"><i>Paṭisambhidā catasso,</i></a><br>
<a><i>vimokkhāpi ca aṭṭhime;</i></a><br>
<a><i>Chaḷabhiññā sacchikatā,</i></a><br>
<a><i>kataṃ buddhassa sāsanaṃ”.</i></a></p>
</blockquote>
<p><a data-ref="sc237, ms20Ap1_382"><i>Itthaṃ sudaṃ āyasmā sāriputto thero imā gāthāyo abhāsitthāti.</i></a></p>
<p class="endsutta"><a data-ref="sc238, ms20Ap1_383"><i>Sāriputtattherassāpadānaṃ paṭhamaṃ.</i></a></p>
</article>
</section>
</div>
</body>
</html>
