<!DOCTYPE html>
<html>
<head>
<meta charset="UTF-8">
<meta name="author" content="Mahāsaṅgīti Tipiṭaka Buddhavasse 2500">
<title></title>
<link rel="stylesheet" type="text/css" href="../../../theme.css">
</head>
<body>
<div id="text" lang="pli">
<section class="sutta" id="ja543">
<article>
<div class="hgroup">
<p class="division"><a><i>Jātaka</i></a></p>
<p><a><i>Mahānipāta</i></a></p>
<p><a><i>Mūgapakkhavagga</i></a></p>
<h1><a><i>6. Bhūridattajātaka</i></a></h1>
</div>
<blockquote class="gatha">
<p><a data-ref="sc1, pts-vp-pli6.163, ms23J_2109, msdiv784"><i>“Yaṃ kiñci ratanaṃ atthi,</i></a><br>
<a><i>dhataraṭṭhanivesane;</i></a><br>
<a><i>Sabbāni te upayantu,</i></a><br>
<a><i>dhītaraṃ dehi rājino”.</i></a></p>
<p><a data-ref="sc2, ms23J_2110, msdiv785"><i>“Na no vivāho nāgehi,</i></a><br>
<a><i>katapubbo kudācanaṃ;</i></a><br>
<a><i>Taṃ vivāhaṃ asaṃyuttaṃ,</i></a><br>
<a><i>kathaṃ amhe karomase”.</i></a></p>
<p><a data-ref="sc3, ms23J_2111, msdiv786"><i>“Jīvitaṃ nūna te cattaṃ,</i></a><br>
<a><i>raṭṭhaṃ vā manujādhipa;</i></a><br>
<a><i>Na hi nāge kupitamhi,</i></a><br>
<a><i>ciraṃ jīvanti tādisā.</i></a></p>
<p><a data-ref="sc4, ms23J_2112, msdiv787"><i>Yo tvaṃ deva manussosi,</i></a><br>
<a><i>iddhimantaṃ aniddhimā;</i></a><br>
<a><i>Varuṇassa niyaṃputtaṃ,</i></a><br>
<a><i>yāmunaṃ atimaññasi”.</i></a></p>
<p><a data-ref="sc5, ms23J_2113, msdiv788"><i>“Nātimaññāmi rājānaṃ,</i></a><br>
<a><i>dhataraṭṭhaṃ yasassinaṃ;</i></a><br>
<a><i>Dhataraṭṭho hi nāgānaṃ,</i></a><br>
<a><i>bahūnamapi issaro.</i></a></p>
<p><a data-ref="sc6, ms23J_2114, msdiv789"><i>Ahi mahānubhāvopi,</i></a><br>
<a><i>na me dhītaramāraho;</i></a><br>
<a><i>Khattiyo ca videhānaṃ,</i></a><br>
<a><i>abhijātā samuddajā”.</i></a></p>
<p><a data-ref="sc7, pts-vp-pli6.165, ms23J_2115, msdiv790"><i>“Kambalassatarā uṭṭhentu,</i></a><br>
<a><i>sabbe nāge nivedaya;</i></a><br>
<a><i>Bārāṇasiṃ pavajjantu,</i></a><br>
<a data-var="kañci → kiñci (bj, pts-vp-pli1, mr)"><i>mā ca kañci viheṭhayuṃ”.</i></a></p>
<p><a data-ref="sc8, ms23J_2116, msdiv791"><i>“Nivesanesu sobbhesu,</i></a><br>
<a><i>rathiyā caccaresu ca;</i></a><br>
<a><i>Rukkhaggesu ca lambantu,</i></a><br>
<a><i>vitatā toraṇesu ca.</i></a></p>
<p><a data-ref="sc9, ms23J_2117, msdiv792"><i>Ahampi sabbasetena,</i></a><br>
<a><i>mahatā sumahaṃ puraṃ;</i></a><br>
<a><i>Parikkhipissaṃ bhogehi,</i></a><br>
<a><i>kāsīnaṃ janayaṃ bhayaṃ”.</i></a></p>
<p><a data-ref="sc10, pts-vp-pli6.166, ms23J_2118, msdiv793"><i>Tassa taṃ vacanaṃ sutvā,</i></a><br>
<a><i>uragānekavaṇṇino;</i></a><br>
<a><i>Bārāṇasiṃ pavajjiṃsu,</i></a><br>
<a><i>na ca kañci viheṭhayuṃ.</i></a></p>
<p><a data-ref="sc11, ms23J_2119, msdiv794"><i>Nivesanesu sobbhesu,</i></a><br>
<a><i>rathiyā caccaresu ca;</i></a><br>
<a><i>Rukkhaggesu ca lambiṃsu,</i></a><br>
<a><i>vitatā toraṇesu ca.</i></a></p>
<p><a data-ref="sc12, ms23J_2120, msdiv795"><i>Tesu disvāna lambante,</i></a><br>
<a><i>puthū kandiṃsu nāriyo;</i></a><br>
<a><i>Nāge soṇḍikate disvā,</i></a><br>
<a><i>passasante muhuṃ muhuṃ.</i></a></p>
<p><a data-var="pabyathitā → pabyadhitā (bj, csp1ed); sabyādhitā (sya1ed, sya2ed); pavyadhitā (pts-vp-pli1)" data-ref="sc13, ms23J_2121, msdiv796"><i>Bārāṇasī pabyathitā,</i></a><br>
<a><i>āturā samapajjatha;</i></a><br>
<a><i>Bāhā paggayha pakkanduṃ,</i></a><br>
<a><i>“dhītaraṃ dehi rājino”.</i></a></p>
</blockquote>
<p class="endsection"><a data-var="() → (nagarakaṇḍo) (bj)" data-ref="sc14, ms23J_2122"><i>()</i></a></p>
<blockquote class="gatha">
<p><a data-ref="sc15, pts-vp-pli6.171, ms23J_2123, msdiv797"><i>“Pupphābhihārassa vanassa majjhe,</i></a><br>
<a><i>Ko lohitakkho vitatantaraṃso;</i></a><br>
<a><i>Kā kambukāyūradharā suvatthā,</i></a><br>
<a><i>Tiṭṭhanti nāriyo dasa vandamānā.</i></a></p>
<p><a data-ref="sc16, ms23J_2124, msdiv798"><i>Ko tvaṃ brahābāhu vanassa majjhe,</i></a><br>
<a><i>Virocasi ghatasittova aggi;</i></a><br>
<a><i>Mahesakkho aññatarosi yakkho,</i></a><br>
<a><i>Udāhu nāgosi mahānubhāvo”.</i></a></p>
<p><a data-ref="sc17, ms23J_2125, msdiv799"><i>“Nāgohamasmi iddhimā,</i></a><br>
<a data-var="tejassī → tejasī (bj, sya1ed, sya2ed, pts-vp-pli1, mr)"><i>tejassī duratikkamo;</i></a><br>
<a><i>Ḍaṃseyyaṃ tejasā kuddho,</i></a><br>
<a><i>phītaṃ janapadaṃ api.</i></a></p>
<p><a data-ref="sc18, ms23J_2126, msdiv800"><i>Samuddajā hi me mātā,</i></a><br>
<a><i>dhataraṭṭho ca me pitā;</i></a><br>
<a><i>Sudassanakaniṭṭhosmi,</i></a><br>
<a><i>bhūridattoti maṃ vidū.</i></a></p>
<p><a data-ref="sc19, pts-vp-pli6.172, ms23J_2127, msdiv801"><i>Yaṃ gambhīraṃ sadāvaṭṭaṃ,</i></a><br>
<a><i>rahadaṃ bhismaṃ pekkhasi;</i></a><br>
<a><i>Esa dibyo mamāvāso,</i></a><br>
<a><i>anekasataporiso.</i></a></p>
<p><a data-ref="sc20, ms23J_2128, msdiv802"><i>Mayūrakoñcābhirudaṃ,</i></a><br>
<a><i>nīlodaṃ vanamajjhato;</i></a><br>
<a><i>Yamunaṃ pavisa mā bhīto,</i></a><br>
<a data-var="vattavataṃ → vattavatiṃ (sya1ed, sya2ed, mr)"><i>khemaṃ vattavataṃ sivaṃ.</i></a></p>
<p><a data-ref="sc21, ms23J_2129, msdiv803"><i>Tattha patto sānucaro,</i></a><br>
<a><i>saha puttena brāhmaṇa;</i></a><br>
<a><i>Pūjito mayhaṃ kāmehi,</i></a><br>
<a><i>sukhaṃ brāhmaṇa vacchasi”.</i></a></p>
<p><a data-ref="sc22, ms23J_2130, msdiv804"><i>“Samā samantaparito,</i></a><br>
<a data-var="pahūtatagarā → bahutatagarā (sya1ed, pts-vp-pli1); pahutatagarā (sya2ed)"><i>pahūtatagarā mahī;</i></a><br>
<a><i>Indagopakasañchannā,</i></a><br>
<a><i>sobhati harituttamā.</i></a></p>
<p><a data-ref="sc23, ms23J_2131, msdiv805"><i>Rammāni vanacetyāni,</i></a><br>
<a><i>rammā haṃsūpakūjitā;</i></a><br>
<a><i>Opupphāpadmā tiṭṭhanti,</i></a><br>
<a data-var="pokkharañño → pokkharaññā (sya1ed, sya2ed, pts-vp-pli1)"><i>pokkharañño sunimmitā.</i></a></p>
<p><a data-ref="sc24, ms23J_2132, msdiv806"><i>Aṭṭhaṃsā sukatā thambhā,</i></a><br>
<a><i>sabbe veḷuriyāmayā;</i></a><br>
<a><i>Sahassathambhā pāsādā,</i></a><br>
<a><i>pūrā kaññāhi jotare.</i></a></p>
<p><a data-ref="sc25, pts-vp-pli6.174, ms23J_2133, msdiv807"><i>Vimānaṃ upapannosi,</i></a><br>
<a><i>dibyaṃ puññehi attano;</i></a><br>
<a><i>Asambādhaṃ sivaṃ rammaṃ,</i></a><br>
<a><i>accantasukhasaṃhitaṃ.</i></a></p>
<p><a data-ref="sc26, ms23J_2134, msdiv808"><i>Maññe sahassanettassa,</i></a><br>
<a><i>vimānaṃ nābhikaṅkhasi;</i></a><br>
<a><i>Iddhī hi tyāyaṃ vipulā,</i></a><br>
<a><i>sakkasseva jutīmato”.</i></a></p>
<p><a data-ref="sc27, ms23J_2135, msdiv809"><i>“Manasāpi na pattabbo,</i></a><br>
<a><i>ānubhāvo jutīmato;</i></a><br>
<a><i>Paricārayamānānaṃ,</i></a><br>
<a data-var="saindānaṃ → indānaṃ (sya1ed, sya2ed, mr)"><i>saindānaṃ vasavattinaṃ.</i></a></p>
<p><a data-ref="sc28, ms23J_2136, msdiv810"><i>Taṃ vimānaṃ abhijjhāya,</i></a><br>
<a><i>amarānaṃ sukhesinaṃ;</i></a><br>
<a><i>Uposathaṃ upavasanto,</i></a><br>
<a><i>semi vammikamuddhani”.</i></a></p>
<p><a data-ref="sc29, pts-vp-pli6.175, ms23J_2137, msdiv811"><i>“Ahañca migamesāno,</i></a><br>
<a><i>saputto pāvisiṃ vanaṃ;</i></a><br>
<a><i>Taṃ maṃ mataṃ vā jīvaṃ vā,</i></a><br>
<a><i>nābhivedenti ñātakā.</i></a></p>
<p><a data-ref="sc30, ms23J_2138, msdiv812"><i>Āmantaye bhūridattaṃ,</i></a><br>
<a><i>kāsiputtaṃ yasassinaṃ;</i></a><br>
<a><i>Tayā no samanuññātā,</i></a><br>
<a><i>api passemu ñātake”.</i></a></p>
<p><a data-ref="sc31, ms23J_2139, msdiv813"><i>“Eso hi vata me chando,</i></a><br>
<a><i>yaṃ vasesi mamantike;</i></a><br>
<a><i>Na hi etādisā kāmā,</i></a><br>
<a><i>sulabhā honti mānuse.</i></a></p>
<p><a data-ref="sc32, ms23J_2140, msdiv814"><i>Sace tvaṃ nicchase vatthuṃ,</i></a><br>
<a><i>mama kāmehi pūjito;</i></a><br>
<a><i>Mayā tvaṃ samanuññāto,</i></a><br>
<a><i>sotthiṃ passāhi ñātake”.</i></a></p>
<p><a data-ref="sc33, ms23J_2141, msdiv815"><i>“Dhārayimaṃ maṇiṃ dibyaṃ,</i></a><br>
<a><i>pasuṃ putte ca vindati;</i></a><br>
<a data-var="hoti → hohi (sya1ed, sya2ed)"><i>Arogo sukhito hoti,</i></a><br>
<a><i>gacchevādāya brāhmaṇa”.</i></a></p>
<p><a data-ref="sc34, ms23J_2142, msdiv816"><i>“Kusalaṃ paṭinandāmi,</i></a><br>
<a><i>bhūridatta vaco tava;</i></a><br>
<a><i>Pabbajissāmi jiṇṇosmi,</i></a><br>
<a><i>na kāme abhipatthaye”.</i></a></p>
<p><a data-ref="sc35, ms23J_2143, msdiv817"><i>“Brahmacariyassa ce bhaṅgo,</i></a><br>
<a><i>hoti bhogehi kāriyaṃ;</i></a><br>
<a><i>Avikampamāno eyyāsi,</i></a><br>
<a><i>bahuṃ dassāmi te dhanaṃ”.</i></a></p>
<p><a data-ref="sc36, pts-vp-pli6.176, ms23J_2144, msdiv818"><i>“Kusalaṃ paṭinandāmi,</i></a><br>
<a><i>bhūridatta vaco tava;</i></a><br>
<a><i>Punapi āgamissāmi,</i></a><br>
<a><i>sace attho bhavissati”.</i></a></p>
<p><a data-ref="sc37, ms23J_2145, msdiv819"><i>Idaṃ vatvā bhūridatto,</i></a><br>
<a><i>Pesesi caturo jane;</i></a><br>
<a><i>“Etha gacchatha uṭṭhetha,</i></a><br>
<a><i>Khippaṃ pāpetha brāhmaṇaṃ”.</i></a></p>
<p><a data-ref="sc38, ms23J_2146, msdiv820"><i>Tassa taṃ vacanaṃ sutvā,</i></a><br>
<a><i>uṭṭhāya caturo janā;</i></a><br>
<a><i>Pesitā bhūridattena,</i></a><br>
<a><i>khippaṃ pāpesu brāhmaṇaṃ.</i></a></p>
</blockquote>
<p class="endsection"><a data-var="() → (vanappavesakaṇḍo) (bj)" data-ref="sc39, ms23J_2147"><i>()</i></a></p>
<blockquote class="gatha">
<p><a data-ref="sc40, pts-vp-pli6.179, ms23J_2148, msdiv821"><i>“Maṇiṃ paggayha maṅgalyaṃ,</i></a><br>
<a data-var="sādhuvittaṃ → sādhucittaṃ (pts-vp-pli1)"><i>sādhuvittaṃ manoramaṃ;</i></a><br>
<a><i>Selaṃ byañjanasampannaṃ,</i></a><br>
<a><i>ko imaṃ maṇimajjhagā”.</i></a></p>
<p><a data-ref="sc41, pts-vp-pli6.180, ms23J_2149, msdiv822"><i>“Lohitakkhasahassāhi,</i></a><br>
<a><i>samantā parivāritaṃ;</i></a><br>
<a data-var="pathaṃ → padaṃ (bj, pts-vp-pli1)"><i>Ajja kālaṃ pathaṃ gacchaṃ,</i></a><br>
<a><i>ajjhagāhaṃ maṇiṃ imaṃ”.</i></a></p>
<p><a data-var="Sūpaciṇṇo → supaciṇṇo (sya1ed, sya2ed, csp1ed)" data-ref="sc42, ms23J_2150, msdiv823"><i>“Sūpaciṇṇo ayaṃ selo,</i></a><br>
<a data-var="mānito → mahito (bj, sya1ed, sya2ed, pts-vp-pli1, csp1ed)"><i>accito mānito sadā;</i></a><br>
<a><i>Sudhārito sunikkhitto,</i></a><br>
<a><i>sabbatthamabhisādhaye.</i></a></p>
<p><a data-ref="sc43, ms23J_2151, msdiv824"><i>Upacāravipannassa,</i></a><br>
<a><i>nikkhepe dhāraṇāya vā;</i></a><br>
<a><i>Ayaṃ selo vināsāya,</i></a><br>
<a><i>pariciṇṇo ayoniso.</i></a></p>
<p><a data-var="akusalo → kusalaṃ (mr)" data-ref="sc44, ms23J_2152, msdiv825"><i>Na imaṃ akusalo dibyaṃ,</i></a><br>
<a><i>maṇiṃ dhāretumāraho;</i></a><br>
<a><i>Paṭipajja sataṃ nikkhaṃ,</i></a><br>
<a><i>dehimaṃ ratanaṃ mama”.</i></a></p>
<p><a data-ref="sc45, ms23J_2153, msdiv826"><i>“Na ca myāyaṃ maṇī keyyo,</i></a><br>
<a data-var="gohi → kehi (mr) | ratanehi → ratanena (bj, pts-vp-pli1)"><i>gohi vā ratanehi vā;</i></a><br>
<a><i>Selo byañjanasampanno,</i></a><br>
<a><i>neva keyyo maṇī mama”.</i></a></p>
<p><a data-ref="sc46, pts-vp-pli6.181, ms23J_2154, msdiv827"><i>“No ce tayā maṇī keyyo,</i></a><br>
<a data-var="gohi → kehi (mr)"><i>gohi vā ratanehi vā;</i></a><br>
<a><i>Atha kena maṇī keyyo,</i></a><br>
<a><i>taṃ me akkhāhi pucchito”.</i></a></p>
<p><a data-ref="sc47, ms23J_2155, msdiv828"><i>“Yo me saṃse mahānāgaṃ,</i></a><br>
<a><i>tejassiṃ duratikkamaṃ;</i></a><br>
<a><i>Tassa dajjaṃ imaṃ selaṃ,</i></a><br>
<a><i>jalantamiva tejasā”.</i></a></p>
<p><a data-ref="sc48, ms23J_2156, msdiv829"><i>“Ko nu brāhmaṇavaṇṇena,</i></a><br>
<a><i>supaṇṇo patataṃ varo;</i></a><br>
<a><i>Nāgaṃ jigīsamanvesi,</i></a><br>
<a><i>anvesaṃ bhakkhamattano”.</i></a></p>
<p><a data-ref="sc49, ms23J_2157, msdiv830"><i>“Nāhaṃ dijādhipo homi,</i></a><br>
<a><i>na diṭṭho garuḷo mayā;</i></a><br>
<a data-var="vittoti → vittosmi (sya1ed, sya2ed, mr)"><i>Āsīvisena vittoti,</i></a><br>
<a><i>vajjo brāhmaṇa maṃ vidū”.</i></a></p>
<p><a data-ref="sc50, ms23J_2158, msdiv831"><i>“Kiṃ nu tuyhaṃ balaṃ atthi,</i></a><br>
<a><i>kiṃ sippaṃ vijjate tava;</i></a><br>
<a><i>Kismiṃ vā tvaṃ paratthaddho,</i></a><br>
<a><i>uragaṃ nāpacāyasi”.</i></a></p>
<p><a data-ref="sc51, ms23J_2159, msdiv832"><i>“Āraññikassa isino,</i></a><br>
<a><i>cirarattaṃ tapassino;</i></a><br>
<a><i>Supaṇṇo kosiyassakkhā,</i></a><br>
<a><i>visavijjaṃ anuttaraṃ.</i></a></p>
<p><a data-ref="sc52, ms23J_2160, msdiv833"><i>Taṃ bhāvitattaññataraṃ,</i></a><br>
<a><i>sammantaṃ pabbatantare;</i></a><br>
<a><i>Sakkaccaṃ taṃ upaṭṭhāsiṃ,</i></a><br>
<a><i>rattindivamatandito.</i></a></p>
<p><a data-ref="sc53, ms23J_2161, msdiv834"><i>So tadā pariciṇṇo me,</i></a><br>
<a><i>vattavā brahmacariyavā;</i></a><br>
<a><i>Dibbaṃ pātukarī mantaṃ,</i></a><br>
<a><i>kāmasā bhagavā mama.</i></a></p>
<p><a data-ref="sc54, pts-vp-pli6.182, ms23J_2162, msdiv835"><i>Tyāhaṃ mante paratthaddho,</i></a><br>
<a><i>nāhaṃ bhāyāmi bhoginaṃ;</i></a><br>
<a><i>Ācariyo visaghātānaṃ,</i></a><br>
<a data-var="alampānoti → alambānoti (bj); ālambānoti (pts-vp-pli1); ālambāyanoti (sya1ed, sya2ed)"><i>alampānoti maṃ vidū”.</i></a></p>
<p><a data-ref="sc55, ms23J_2163, msdiv836"><i>“Gaṇhāmase maṇiṃ tāta,</i></a><br>
<a><i>somadatta vijānahi;</i></a><br>
<a><i>Mā daṇḍena siriṃ pattaṃ,</i></a><br>
<a><i>kāmasā pajahimhase”.</i></a></p>
<p><a data-ref="sc56, ms23J_2164, msdiv837"><i>“Sakaṃ nivesanaṃ pattaṃ,</i></a><br>
<a><i>yo taṃ brāhmaṇa pūjayi;</i></a><br>
<a><i>Evaṃ kalyāṇakārissa,</i></a><br>
<a><i>kiṃ mohā dubbhimicchasi.</i></a></p>
<p><a data-var="Sace tvaṃ → sace hi (bj, pts-vp-pli1, mr)" data-ref="sc57, ms23J_2165, msdiv838"><i>Sace tvaṃ dhanakāmosi,</i></a><br>
<a data-var="bhūridatto padassati → bhūridatto padissati (sya1ed, sya2ed); bhūridattaṃ padissasi (mr)"><i>bhūridatto padassati;</i></a><br>
<a><i>Tameva gantvā yācassu,</i></a><br>
<a><i>bahuṃ dassati te dhanaṃ”.</i></a></p>
<p><a data-ref="sc58, ms23J_2166, msdiv839"><i>“Hatthagataṃ pattagataṃ,</i></a><br>
<a><i>nikiṇṇaṃ khādituṃ varaṃ;</i></a><br>
<a><i>Mā no sandiṭṭhiko attho,</i></a><br>
<a><i>somadatta upaccagā”.</i></a></p>
<p><a data-ref="sc59, pts-vp-pli6.183, ms23J_2167, msdiv840"><i>“Paccati niraye ghore,</i></a><br>
<a data-var="mahissamapi vivarati → mahissamavadīyati (bj, pts-vp-pli1); mahimassa vindrīyati (sya1ed, sya2ed)"><i>mahissamapi vivarati;</i></a><br>
<a><i>Mittadubbhī hitaccāgī,</i></a><br>
<a data-var="jīvarevāpi sussati → jīvare cāpi sussare (bj, pts-vp-pli1)"><i>jīvarevāpi sussati.</i></a></p>
<p><a data-var="Sace tvaṃ → sace hi (bj, pts-vp-pli1, mr)" data-ref="sc60, ms23J_2168, msdiv841"><i>Sace tvaṃ dhanakāmosi,</i></a><br>
<a><i>bhūridatto padassati;</i></a><br>
<a><i>Maññe attakataṃ veraṃ,</i></a><br>
<a><i>naciraṃ vedayissasi”.</i></a></p>
<p><a data-ref="sc61, ms23J_2169, msdiv842"><i>“Mahāyaññaṃ yajitvāna,</i></a><br>
<a><i>evaṃ sujjhanti brāhmaṇā;</i></a><br>
<a><i>Mahāyaññaṃ yajissāma,</i></a><br>
<a><i>evaṃ mokkhāma pāpakā”.</i></a></p>
<p><a data-ref="sc62, ms23J_2170, msdiv843"><i>“Handa dāni apāyāmi,</i></a><br>
<a><i>nāhaṃ ajja tayā saha;</i></a><br>
<a data-var="Padampekaṃ → padamekaṃ (sya1ed, sya2ed, mr)"><i>Padampekaṃ na gaccheyyaṃ,</i></a><br>
<a><i>evaṃ kibbisakārinā”.</i></a></p>
<p><a data-ref="sc63, ms23J_2171, msdiv844"><i>Idaṃ vatvāna pitaraṃ,</i></a><br>
<a><i>somadatto bahussuto;</i></a><br>
<a><i>Ujjhāpetvāna bhūtāni,</i></a><br>
<a><i>tamhā ṭhānā apakkami.</i></a></p>
<p><a data-ref="sc64, pts-vp-pli6.184, ms23J_2172, msdiv845"><i>“Gaṇhāhetaṃ mahānāgaṃ,</i></a><br>
<a><i>āharetaṃ maṇiṃ mama;</i></a><br>
<a><i>Indagopakavaṇṇābho,</i></a><br>
<a><i>yassa lohitako siro.</i></a></p>
<p><a data-ref="sc65, ms23J_2173, msdiv846"><i>Kappāsapicurāsīva,</i></a><br>
<a data-var="padissati → kāya'ssa dissati (bj, pts-vp-pli1)"><i>eso kāyo padissati;</i></a><br>
<a><i>Vammikaggagato seti,</i></a><br>
<a><i>taṃ tvaṃ gaṇhāhi brāhmaṇa”.</i></a></p>
<p><a data-ref="sc66, ms23J_2174, msdiv847"><i>Athosadhehi dibbehi,</i></a><br>
<a><i>jappaṃ mantapadāni ca;</i></a><br>
<a data-var="satthuṃ → saṭṭhuṃ (bj, pts-vp-pli1); yuṭṭhuṃ (sya1ed); phuṭṭhuṃ (sya2ed); suttuṃ (mr)"><i>Evaṃ taṃ asakkhi satthuṃ,</i></a><br>
<a><i>katvā parittamattano.</i></a></p>
</blockquote>
<p class="endsection"><a data-var="() → (kīḷanakaṇḍo) (bj)" data-ref="sc67, ms23J_2175"><i>()</i></a></p>
<blockquote class="gatha">
<p><a data-ref="sc68, ms23J_2176, msdiv848"><i>“Mamaṃ disvāna āyantaṃ,</i></a><br>
<a><i>sabbakāmasamiddhinaṃ;</i></a><br>
<a><i>Indriyāni ahaṭṭhāni,</i></a><br>
<a data-var="sāvaṃ → sāmaṃ (pts-vp-pli1)"><i>sāvaṃ jātaṃ mukhaṃ tava.</i></a></p>
<p><a data-var="Padmaṃ → padumaṃ (bj, sya1ed, sya2ed, pts-vp-pli1)" data-ref="sc69, ms23J_2177, msdiv849"><i>Padmaṃ yathā hatthagataṃ,</i></a><br>
<a><i>Pāṇinā parimadditaṃ;</i></a><br>
<a data-var="jātaṃ → yantaṃ (mr)"><i>Sāvaṃ jātaṃ mukhaṃ tuyhaṃ,</i></a><br>
<a><i>Mamaṃ disvāna edisaṃ.</i></a></p>
<p><a data-var="Kacci nu → kaccinnu (bj, pts-vp-pli1) | nābhisasi → te nābhisayi (bj); te nābhissasi (sya1ed, sya2ed)" data-ref="sc70, ms23J_2178, msdiv850"><i>Kacci nu te nābhisasi,</i></a><br>
<a><i>kacci te atthi vedanā;</i></a><br>
<a><i>Yena sāvaṃ mukhaṃ tuyhaṃ,</i></a><br>
<a><i>mamaṃ disvāna āgataṃ”.</i></a></p>
<p><a data-ref="sc71, pts-vp-pli6.188, ms23J_2179, msdiv851"><i>“Supinaṃ tāta addakkhiṃ,</i></a><br>
<a><i>ito māsaṃ adhogataṃ;</i></a><br>
<a><i>Dakkhiṇaṃ viya me bāhuṃ,</i></a><br>
<a><i>chetvā ruhiramakkhitaṃ;</i></a><br>
<a><i>Puriso ādāya pakkāmi,</i></a><br>
<a><i>mama rodantiyā sati.</i></a></p>
<p><a data-var="Yatohaṃ → yato taṃ (bj); yato (pts-vp-pli1)" data-ref="sc72, ms23J_2180, msdiv852"><i>Yatohaṃ supinamaddakkhiṃ,</i></a><br>
<a><i>sudassana vijānahi;</i></a><br>
<a><i>Tato divā vā rattiṃ vā,</i></a><br>
<a><i>sukhaṃ me nopalabbhati”.</i></a></p>
<p><a data-var="parivāriṃsu → paricāriṃsu (bj, pts-vp-pli1)" data-ref="sc73, ms23J_2181, msdiv853"><i>“Yaṃ pubbe parivāriṃsu,</i></a><br>
<a><i>kaññā ruciraviggahā;</i></a><br>
<a><i>Hemajālapaṭicchannā,</i></a><br>
<a><i>bhūridatto na dissati.</i></a></p>
<p><a data-var="parivāriṃsu → paricāriṃsu (bj, pts-vp-pli1)" data-ref="sc74, ms23J_2182, msdiv854"><i>Yaṃ pubbe parivāriṃsu,</i></a><br>
<a><i>nettiṃsavaradhārino;</i></a><br>
<a><i>Kaṇikārāva samphullā,</i></a><br>
<a><i>bhūridatto na dissati.</i></a></p>
<p><a data-ref="sc75, ms23J_2183, msdiv855"><i>Handa dāni gamissāma,</i></a><br>
<a><i>bhūridattanivesanaṃ;</i></a><br>
<a><i>Dhammaṭṭhaṃ sīlasampannaṃ,</i></a><br>
<a><i>passāma tava bhātaraṃ”.</i></a></p>
<p><a data-ref="sc76, ms23J_2184, msdiv856"><i>Tañca disvāna āyantiṃ,</i></a><br>
<a><i>bhūridattassa mātaraṃ;</i></a><br>
<a><i>Bāhā paggayha pakkanduṃ,</i></a><br>
<a><i>bhūridattassa nāriyo.</i></a></p>
<p><a data-ref="sc77, ms23J_2185, msdiv857"><i>“Puttaṃ teyye na jānāma,</i></a><br>
<a><i>ito māsaṃ adhogataṃ;</i></a><br>
<a><i>Mataṃ vā yadi vā jīvaṃ,</i></a><br>
<a><i>bhūridattaṃ yasassinaṃ.</i></a></p>
<p><a data-ref="sc78, pts-vp-pli6.189, ms23J_2186, msdiv858"><i>Sakuṇī hataputtāva,</i></a><br>
<a><i>suññaṃ disvā kulāvakaṃ;</i></a><br>
<a><i>Ciraṃ dukkhena jhāyissaṃ,</i></a><br>
<a data-var="apassatī → imissā gāthāyānantare bj, pts-vp-pli1 potthakesu-- \ saku hataputt"><i>bhūridattaṃ apassatī.</i></a></p>
<p><a data-ref="sc79, ms23J_2187, msdiv859"><i>Kurarī hatachāpāva,</i></a><br>
<a><i>suññaṃ disvā kulāvakaṃ;</i></a><br>
<a><i>Ciraṃ dukkhena jhāyissaṃ,</i></a><br>
<a><i>bhūridattaṃ apassatī.</i></a></p>
<p><a data-ref="sc80, ms23J_2188, msdiv860"><i>Sā nūna cakkavākīva,</i></a><br>
<a><i>pallalasmiṃ anodake;</i></a><br>
<a><i>Ciraṃ dukkhena jhāyissaṃ,</i></a><br>
<a><i>bhūridattaṃ apassatī.</i></a></p>
<p><a data-ref="sc81, ms23J_2189, msdiv861"><i>Kammārānaṃ yathā ukkā,</i></a><br>
<a><i>anto jhāyati no bahi;</i></a><br>
<a><i>Evaṃ jhāyāmi sokena,</i></a><br>
<a><i>bhūridattaṃ apassatī”.</i></a></p>
<p><a data-var="sampamathitā → sampamadditā (sya1ed, sya2ed, mr)" data-ref="sc82, ms23J_2190, msdiv862"><i>Sālāva sampamathitā,</i></a><br>
<a><i>mālutena pamadditā;</i></a><br>
<a><i>Senti puttā ca dārā ca,</i></a><br>
<a><i>bhūridattanivesane.</i></a></p>
<p><a data-ref="sc83, ms23J_2191, msdiv863"><i>Idaṃ sutvāna nigghosaṃ,</i></a><br>
<a><i>bhūridattanivesane;</i></a><br>
<a data-var="subhogo → subhago (bj, pts-vp-pli1)"><i>Ariṭṭho ca subhogo ca,</i></a><br>
<a data-var="padhāviṃsu → upadhāviṃsu (bj, pts-vp-pli1)"><i>padhāviṃsu anantarā.</i></a></p>
<p><a data-ref="sc84, ms23J_2192, msdiv864"><i>“Amma assāsa mā soci,</i></a><br>
<a><i>evaṃdhammā hi pāṇino;</i></a><br>
<a><i>Cavanti upapajjanti,</i></a><br>
<a><i>esassa pariṇāmitā”.</i></a></p>
<p><a data-ref="sc85, pts-vp-pli6.190, ms23J_2193, msdiv865"><i>“Ahampi tāta jānāmi,</i></a><br>
<a><i>evaṃdhammā hi pāṇino;</i></a><br>
<a><i>Sokena ca paretasmi,</i></a><br>
<a><i>bhūridattaṃ apassatī.</i></a></p>
<p><a data-ref="sc86, ms23J_2194, msdiv866"><i>Ajja ce me imaṃ rattiṃ,</i></a><br>
<a><i>sudassana vijānahi;</i></a><br>
<a><i>Bhūridattaṃ apassantī,</i></a><br>
<a><i>maññe hissāmi jīvitaṃ”.</i></a></p>
<p><a data-ref="sc87, ms23J_2195, msdiv867"><i>“Amma assāsa mā soci,</i></a><br>
<a><i>ānayissāma bhātaraṃ;</i></a><br>
<a><i>Disodisaṃ gamissāma,</i></a><br>
<a><i>bhātupariyesanaṃ caraṃ.</i></a></p>
<p><a data-ref="sc88, ms23J_2196, msdiv868"><i>Pabbate giriduggesu,</i></a><br>
<a><i>gāmesu nigamesu ca;</i></a><br>
<a data-var="Orena sattarattassa → orena dasarattassa (bj, pts-vp-pli1)"><i>Orena sattarattassa,</i></a><br>
<a><i>bhātaraṃ passa āgataṃ”.</i></a></p>
<p><a data-ref="sc89, pts-vp-pli6.192, ms23J_2197, msdiv869"><i>“Hatthā pamutto urago,</i></a><br>
<a><i>pāde te nipatī bhusaṃ;</i></a><br>
<a data-var="Kacci nu taṃ ḍaṃsī tāta → kacci taṃ nu ḍasī tāta (bj); kacci nu ḍaṃsito tāta (sya1ed, sya2ed); kaccitānuḍasī tāta (pts-vp-pli1)"><i>Kacci nu taṃ ḍaṃsī tāta,</i></a><br>
<a><i>mā bhāyi sukhito bhava”.</i></a></p>
<p><a data-ref="sc90, ms23J_2198, msdiv870"><i>“Neva mayhaṃ ayaṃ nāgo,</i></a><br>
<a><i>alaṃ dukkhāya kāyaci;</i></a><br>
<a><i>Yāvatatthi ahiggāho,</i></a><br>
<a><i>mayā bhiyyo na vijjati”.</i></a></p>
<p><a data-ref="sc91, ms23J_2199, msdiv871"><i>“Ko nu brāhmaṇavaṇṇena,</i></a><br>
<a data-var="ditto → datto (bj, sya1ed, sya2ed, pts-vp-pli1)"><i>ditto parisamāgato;</i></a><br>
<a><i>Avhāyantu suyuddhena,</i></a><br>
<a><i>suṇantu parisā mama”.</i></a></p>
<p><a data-ref="sc92, ms23J_2200, msdiv872"><i>“Tvaṃ maṃ nāgena ālampa,</i></a><br>
<a><i>ahaṃ maṇḍūkachāpiyā;</i></a><br>
<a><i>Hotu no abbhutaṃ tattha,</i></a><br>
<a><i>ā sahassehi pañcahi”.</i></a></p>
<p><a data-ref="sc93, ms23J_2201, msdiv873"><i>“Ahañhi vasumā aḍḍho,</i></a><br>
<a><i>tvaṃ daliddosi māṇava;</i></a><br>
<a><i>Ko nu te pāṭibhogatthi,</i></a><br>
<a><i>upajūtañca kiṃ siyā.</i></a></p>
<p><a data-ref="sc94, ms23J_2202, msdiv874"><i>Upajūtañca me assa,</i></a><br>
<a><i>pāṭibhogo ca tādiso;</i></a><br>
<a><i>Hotu no abbhutaṃ tattha,</i></a><br>
<a><i>ā sahassehi pañcahi”.</i></a></p>
<p><a data-ref="sc95, pts-vp-pli6.193, ms23J_2203, msdiv875"><i>“Suṇohi me mahārāja,</i></a><br>
<a><i>vacanaṃ bhaddamatthu te;</i></a><br>
<a><i>Pañcannaṃ me sahassānaṃ,</i></a><br>
<a><i>pāṭibhogo hi kittima”.</i></a></p>
<p><a data-ref="sc96, ms23J_2204, msdiv876"><i>“Pettikaṃ vā iṇaṃ hoti,</i></a><br>
<a><i>Yaṃ vā hoti sayaṃkataṃ;</i></a><br>
<a><i>Kiṃ tvaṃ evaṃ bahuṃ mayhaṃ,</i></a><br>
<a><i>Dhanaṃ yācasi brāhmaṇa”.</i></a></p>
<p><a data-var="Alampāno → ālambāno (bj, pts-vp-pli1); ālambāyano (sya1ed, sya2ed)" data-ref="sc97, ms23J_2205, msdiv877"><i>“Alampāno hi nāgena,</i></a><br>
<a data-var="abhijigīsati → abhijigiṃsati (bj, sya1ed, sya2ed, pts-vp-pli1)"><i>mamaṃ abhijigīsati;</i></a><br>
<a><i>Ahaṃ maṇḍūkachāpiyā,</i></a><br>
<a><i>ḍaṃsayissāmi brāhmaṇaṃ.</i></a></p>
<p><a data-ref="sc98, ms23J_2206, msdiv878"><i>Taṃ tvaṃ daṭṭhuṃ mahārāja,</i></a><br>
<a><i>ajja raṭṭhābhivaḍḍhana;</i></a><br>
<a><i>Khattasaṃghaparibyūḷho,</i></a><br>
<a data-var="ahidassanaṃ → abhidassananti (pts-vp-pli1)"><i>niyyāhi ahidassanaṃ”.</i></a></p>
<p><a data-ref="sc99, ms23J_2207, msdiv879"><i>“Neva taṃ atimaññāmi,</i></a><br>
<a><i>sippavādena māṇava;</i></a><br>
<a><i>Atimattosi sippena,</i></a><br>
<a><i>uragaṃ nāpacāyasi”.</i></a></p>
<p><a data-ref="sc100, pts-vp-pli6.194, ms23J_2208, msdiv880"><i>“Ahampi nātimaññāmi,</i></a><br>
<a><i>sippavādena brāhmaṇa;</i></a><br>
<a><i>Avisena ca nāgena,</i></a><br>
<a><i>bhusaṃ vañcayase janaṃ.</i></a></p>
<p><a data-ref="sc101, ms23J_2209, msdiv881"><i>Evañcetaṃ jano jaññā,</i></a><br>
<a><i>Yathā jānāmi taṃ ahaṃ;</i></a><br>
<a data-var="ālampa → ālamba (bj, sya1ed, sya2ed, pts-vp-pli1)"><i>Na tvaṃ labhasi ālampa,</i></a><br>
<a data-var="Bhusamuṭṭhiṃ → sattumuṭṭhiṃ (bj, pts-vp-pli1); thusamuṭṭhiṃ (sya1ed, sya2ed)"><i>Bhusamuṭṭhiṃ kuto dhanaṃ”.</i></a></p>
<p><a data-var="dummī → rummī (bj, sya1ed, sya2ed, pts-vp-pli1)" data-ref="sc102, ms23J_2210, msdiv882"><i>“Kharājino jaṭī dummī,</i></a><br>
<a><i>ditto parisamāgato;</i></a><br>
<a><i>Yo tvaṃ evaṃ gataṃ nāgaṃ,</i></a><br>
<a><i>aviso atimaññasi.</i></a></p>
<p><a data-ref="sc103, ms23J_2211, msdiv883"><i>Āsajja kho naṃ jaññāsi,</i></a><br>
<a><i>puṇṇaṃ uggassa tejaso;</i></a><br>
<a><i>Maññe taṃ bhasmarāsiṃva,</i></a><br>
<a><i>khippameso karissati”.</i></a></p>
<p><a data-ref="sc104, ms23J_2212, msdiv884"><i>“Siyā visaṃ siluttassa,</i></a><br>
<a><i>deḍḍubhassa silābhuno;</i></a><br>
<a><i>Neva lohitasīsassa,</i></a><br>
<a><i>visaṃ nāgassa vijjati”.</i></a></p>
<p><a data-ref="sc105, ms23J_2213, msdiv885"><i>“Sutametaṃ arahataṃ,</i></a><br>
<a><i>saññatānaṃ tapassinaṃ;</i></a><br>
<a><i>Idha dānāni datvāna,</i></a><br>
<a><i>saggaṃ gacchanti dāyakā;</i></a><br>
<a><i>Jīvanto dehi dānāni,</i></a><br>
<a><i>yadi te atthi dātave.</i></a></p>
<p><a data-ref="sc106, ms23J_2214, msdiv886"><i>Ayaṃ nāgo mahiddhiko,</i></a><br>
<a><i>tejassī duratikkamo;</i></a><br>
<a><i>Tena taṃ ḍaṃsayissāmi,</i></a><br>
<a><i>so taṃ bhasmaṃ karissati”.</i></a></p>
<p><a data-ref="sc107, ms23J_2215, msdiv887"><i>“Mayāpetaṃ sutaṃ samma,</i></a><br>
<a><i>saññatānaṃ tapassinaṃ;</i></a><br>
<a><i>Idha dānāni datvāna,</i></a><br>
<a><i>saggaṃ gacchanti dāyakā;</i></a><br>
<a><i>Tvameva dehi jīvanto,</i></a><br>
<a><i>yadi te atthi dātave.</i></a></p>
<p><a data-var="ajamukhī → accimukhī (bj, sya1ed, sya2ed, pts-vp-pli1)" data-ref="sc108, pts-vp-pli6.195, ms23J_2216, msdiv888"><i>Ayaṃ ajamukhī nāma,</i></a><br>
<a><i>puṇṇā uggassa tejaso;</i></a><br>
<a><i>Tāya taṃ ḍaṃsayissāmi,</i></a><br>
<a><i>sā taṃ bhasmaṃ karissati.</i></a></p>
<p><a data-ref="sc109, ms23J_2217, msdiv889"><i>Yā dhītā dhataraṭṭhassa,</i></a><br>
<a><i>vemātā bhaginī mama;</i></a><br>
<a data-var="taṃ ḍaṃsatvajamukhī → sā dissatu accimukhī (bj); sā ḍaṃsatu accimukhī (sya1ed, sya2ed); sā dissatu accīmukhī (pts-vp-pli1)"><i>Sā taṃ ḍaṃsatvajamukhī,</i></a><br>
<a><i>puṇṇā uggassa tejaso.</i></a></p>
<p><a data-ref="sc110, ms23J_2218, msdiv890"><i>Chamāyañce nisiñcissaṃ,</i></a><br>
<a><i>brahmadatta vijānahi;</i></a><br>
<a><i>Tiṇalatāni osadhyo,</i></a><br>
<a><i>ussusseyyuṃ asaṃsayaṃ.</i></a></p>
<p><a data-ref="sc111, ms23J_2219, msdiv891"><i>Uddhañce pātayissāmi,</i></a><br>
<a><i>brahmadatta vijānahi;</i></a><br>
<a><i>Satta vassāniyaṃ devo,</i></a><br>
<a><i>na vasse na himaṃ pate.</i></a></p>
<p><a data-var="Udake ce → udakañce (bj, pts-vp-pli1)" data-ref="sc112, pts-vp-pli6.196, ms23J_2220, msdiv892"><i>Udake ce nisiñcissaṃ,</i></a><br>
<a><i>brahmadatta vijānahi;</i></a><br>
<a data-var="Yāvantodakajā → yāvatā odakā (bj); yāvatā udakajā (pts-vp-pli1)"><i>Yāvantodakajā pāṇā,</i></a><br>
<a><i>mareyyuṃ macchakacchapā”.</i></a></p>
</blockquote>
<p class="endsection"><a data-var="() → (nagarappavesanakaṇḍaṃ niṭṭhitaṃ) (bj)" data-ref="sc113, ms23J_2221"><i>()</i></a></p>
<blockquote class="gatha">
<p><a data-ref="sc114, pts-vp-pli6.198, ms23J_2222, msdiv893"><i>“Lokyaṃ sajantaṃ udakaṃ,</i></a><br>
<a><i>payāgasmiṃ patiṭṭhitaṃ;</i></a><br>
<a><i>Komaṃ ajjhoharī bhūto,</i></a><br>
<a><i>ogāḷhaṃ yamunaṃ nadiṃ”.</i></a></p>
<p><a data-ref="sc115, ms23J_2223, msdiv894"><i>“Yadesa lokādhipatī yasassī,</i></a><br>
<a data-var="pakriya → pakiraharī (bj); pakīraharī (sya1ed, sya2ed); pakiraparī (pts-vp-pli1)"><i>Bārāṇasiṃ pakriya samantato;</i></a><br>
<a><i>Tassāha putto uragūsabhassa,</i></a><br>
<a><i>Subhogoti maṃ brāhmaṇa vedayanti”.</i></a></p>
<p><a data-ref="sc116, ms23J_2224, msdiv895"><i>“Sace hi putto uragūsabhassa,</i></a><br>
<a data-var="Kāsissa → kaṃsassa (bj, pts-vp-pli1)"><i>Kāsissa rañño amarādhipassa;</i></a><br>
<a><i>Mahesakkho aññataro pitā te,</i></a><br>
<a><i>Maccesu mātā pana te atulyā;</i></a><br>
<a><i>Na tādiso arahati brāhmaṇassa,</i></a><br>
<a data-var="ohārituṃ → ohātuṃ (pts-vp-pli1)"><i>Dāsampi ohārituṃ mahānubhāvo”.</i></a></p>
<p><a data-ref="sc117, pts-vp-pli6.199, ms23J_2225, msdiv896"><i>“Rukkhaṃ nissāya vijjhittho,</i></a><br>
<a><i>eṇeyyaṃ pātumāgataṃ;</i></a><br>
<a data-var="dūramacari → dūra'masarā (bj, pts-vp-pli1); dūramācari (sya1ed, sya2ed)"><i>So viddho dūramacari,</i></a><br>
<a data-var="sīghavā → sekhavā (bj, pts-vp-pli1); pekkhavā (sya1ed, sya2ed, mr)"><i>saravegena sīghavā.</i></a></p>
<p><a data-ref="sc118, ms23J_2226, msdiv897"><i>Taṃ tvaṃ patitamaddakkhi,</i></a><br>
<a><i>araññasmiṃ brahāvane;</i></a><br>
<a data-var="Sa maṃsakājamādāya → samaṃ sakajamādāya (csp1ed)"><i>Sa maṃsakājamādāya,</i></a><br>
<a><i>sāyaṃ nigrodhupāgami.</i></a></p>
<p><a data-ref="sc119, ms23J_2227, msdiv898"><i>Sukasāḷikasaṅghuṭṭhaṃ,</i></a><br>
<a data-var="piṅgalaṃ → piṅgiyaṃ (bj, sya1ed, sya2ed, pts-vp-pli1)"><i>piṅgalaṃ santhatāyutaṃ;</i></a><br>
<a><i>Kokilābhirudaṃ rammaṃ,</i></a><br>
<a><i>dhuvaṃ haritasaddalaṃ.</i></a></p>
<p><a data-ref="sc120, ms23J_2228, msdiv899"><i>Tattha te so pāturahu,</i></a><br>
<a><i>iddhiyā yasasā jalaṃ;</i></a><br>
<a><i>Mahānubhāvo bhātā me,</i></a><br>
<a><i>kaññāhi parivārito.</i></a></p>
<p><a data-ref="sc121, ms23J_2229, msdiv900"><i>So tena pariciṇṇo tvaṃ,</i></a><br>
<a><i>sabbakāmehi tappito;</i></a><br>
<a><i>Aduṭṭhassa tuvaṃ dubbhi,</i></a><br>
<a><i>taṃ te veraṃ idhāgataṃ.</i></a></p>
<p><a data-ref="sc122, ms23J_2230, msdiv901"><i>Khippaṃ gīvaṃ pasārehi,</i></a><br>
<a><i>na te dassāmi jīvitaṃ;</i></a><br>
<a><i>Bhātu parisaraṃ veraṃ,</i></a><br>
<a><i>chedayissāmi te siraṃ”.</i></a></p>
<p><a data-ref="sc123, ms23J_2231, msdiv902"><i>“Ajjhāyako yācayogī,</i></a><br>
<a><i>āhutaggi ca brāhmaṇo;</i></a><br>
<a><i>Etehi tīhi ṭhānehi,</i></a><br>
<a data-var="hoti → bhavati (bj, sya1ed, sya2ed, pts-vp-pli1)"><i>avajjho hoti brāhmaṇo”.</i></a></p>
<p><a data-ref="sc124, pts-vp-pli6.200, ms23J_2232, msdiv903"><i>“Yaṃ pūraṃ dhataraṭṭhassa,</i></a><br>
<a><i>ogāḷhaṃ yamunaṃ nadiṃ;</i></a><br>
<a><i>Jotate sabbasovaṇṇaṃ,</i></a><br>
<a><i>girimāhacca yāmunaṃ.</i></a></p>
<p><a data-ref="sc125, ms23J_2233, msdiv904"><i>Tattha te purisabyagghā,</i></a><br>
<a><i>sodariyā mama bhātaro;</i></a><br>
<a><i>Yathā te tattha vakkhanti,</i></a><br>
<a><i>tathā hessasi brāhmaṇa”.</i></a></p>
</blockquote>
<p class="endsection"><a data-var="() → (subhagakaṇḍo) (bj)" data-ref="sc126, ms23J_2234"><i>()</i></a></p>
<blockquote class="gatha">
<p><a data-ref="sc127, ms23J_2235, msdiv905"><i>“Anittarā ittarasampayuttā,</i></a><br>
<a><i>Yaññā ca vedā ca subhoga loke;</i></a><br>
<a><i>Tadaggarayhañhi vinindamāno,</i></a><br>
<a><i>Jahāti vittañca satañca dhammaṃ.</i></a></p>
<p><a data-ref="sc128, pts-vp-pli6.201, ms23J_2236, msdiv906"><i>Ajjhenamariyā pathaviṃ janindā,</i></a><br>
<a><i>Vessā kasiṃ pāricariyañca suddā;</i></a><br>
<a><i>Upāgu paccekaṃ yathāpadesaṃ,</i></a><br>
<a><i>Katāhu ete vasināti āhu.</i></a></p>
<p><a data-ref="sc129, ms23J_2237, msdiv907"><i>Dhātā vidhātā varuṇo kuvero,</i></a><br>
<a><i>Somo yamo candimā vāyu sūriyo;</i></a><br>
<a><i>Etepi yaññaṃ puthuso yajitvā,</i></a><br>
<a><i>Ajjhāyakānaṃ atho sabbakāme.</i></a></p>
<p><a data-ref="sc130, ms23J_2238, msdiv908"><i>Vikāsitā cāpasatāni pañca,</i></a><br>
<a><i>Yo ajjuno balavā bhīmaseno;</i></a><br>
<a><i>Sahassabāhu asamo pathabyā,</i></a><br>
<a><i>Sopi tadā mādahi jātavedaṃ.</i></a></p>
<p><a data-ref="sc131, pts-vp-pli6.202, ms23J_2239, msdiv909"><i>Yo brāhmaṇe bhojayi dīgharattaṃ,</i></a><br>
<a><i>Annena pānena yathānubhāvaṃ;</i></a><br>
<a><i>Pasannacitto anumodamāno,</i></a><br>
<a><i>Subhoga devaññataro ahosi.</i></a></p>
<p><a data-ref="sc132, ms23J_2240, msdiv910"><i>Mahāsanaṃ devamanomavaṇṇaṃ,</i></a><br>
<a data-var="bhojetumaggiṃ → jetumaggiṃ (bj, pts-vp-pli1)"><i>Yo sappinā asakkhi bhojetumaggiṃ;</i></a><br>
<a><i>Sa yaññatantaṃ varato yajitvā,</i></a><br>
<a><i>Dibbaṃ gatiṃ mucalindajjhagacchi.</i></a></p>
<p><a data-ref="sc133, pts-vp-pli6.203, ms23J_2241, msdiv911"><i>Mahānubhāvo vassasahassajīvī,</i></a><br>
<a><i>Yo pabbajī dassaneyyo uḷāro;</i></a><br>
<a data-var="raṭṭhaṃ → rathaṃ (bj, pts-vp-pli1)"><i>Hitvā apariyanta raṭṭhaṃ sasenaṃ,</i></a><br>
<a data-var="dudīpopi jagāma → dudīpopi jagāmaṃ (bj); dudīpopajjhagāmi (sya1ed, sya2ed); dujīpopi jagāma (pts-vp-pli1)"><i>Rājā dudīpopi jagāma saggaṃ.</i></a></p>
<p><a data-ref="sc134, ms23J_2242, msdiv912"><i>Yo sāgarantaṃ sāgaro vijitvā,</i></a><br>
<a data-var="soṇṇamayaṃ → sovaṇṇamayaṃ (sya1ed, sya2ed, mr)"><i>Yūpaṃ subhaṃ soṇṇamayaṃ uḷāraṃ;</i></a><br>
<a><i>Ussesi vessānaramādahāno,</i></a><br>
<a><i>Subhoga devaññataro ahosi.</i></a></p>
<p><a data-ref="sc135, ms23J_2243, msdiv913"><i>Yassānubhāvena subhoga gaṅgā,</i></a><br>
<a data-var="Pavattatha → pavattati (sya1ed, sya2ed, mr) | dadhisannisinnaṃ → dadhisannaṃ (bj, pts-vp-pli1); dadhisanninnaṃ (sya2ed)"><i>Pavattatha dadhisannisinnaṃ samuddaṃ;</i></a><br>
<a><i>Salomapādo paricariya maggiṃ,</i></a><br>
<a><i>Aṅgo sahassakkhapurajjhagacchi.</i></a></p>
<p><a data-ref="sc136, pts-vp-pli6.204, ms23J_2244, msdiv914"><i>Mahiddhiko devavaro yasassī,</i></a><br>
<a><i>Senāpati tidive vāsavassa;</i></a><br>
<a><i>So somayāgena malaṃ vihantvā,</i></a><br>
<a><i>Subhoga devaññataro ahosi.</i></a></p>
<p><a data-var="Akārayi → akāri (bj, pts-vp-pli1)" data-ref="sc137, ms23J_2245, msdiv915"><i>Akārayi lokamimaṃ parañca,</i></a><br>
<a data-var="gijjhaṃ → vijjhaṃ (sya1ed, sya2ed, mr); viñjhaṃ (?)"><i>Bhāgīrathiṃ himavantañca gijjhaṃ;</i></a><br>
<a><i>Yo iddhimā devavaro yasassī,</i></a><br>
<a><i>Sopi tadā ādahi jātavedaṃ.</i></a></p>
<p><a data-var="gijjho → vijjhā (sya1ed, sya2ed); vijjho (mr)" data-ref="sc138, ms23J_2246, msdiv916"><i>Mālāgirī himavā yo ca gijjho,</i></a><br>
<a data-var="kuveru → kākaneru (bj, pts-vp-pli1); kākaveru (sya1ed, sya2ed)"><i>Sudassano nisabho kuveru;</i></a><br>
<a><i>Ete ca aññe ca nagā mahantā,</i></a><br>
<a><i>Cityā katā yaññakarehi māhu.</i></a></p>
<p><a data-ref="sc139, pts-vp-pli6.205, ms23J_2247, msdiv917"><i>Ajjhāyakaṃ mantaguṇūpapannaṃ,</i></a><br>
<a data-var="yācayogotidhāhu → yācayogoti cāha (bj, pts-vp-pli1); yācayogītidhāhu (sya1ed, sya2ed); yācayogoti cāhu (mr)"><i>Tapassinaṃ yācayogotidhāhu;</i></a><br>
<a data-var="sajantaṃ → siñcantaṃ (mr)"><i>Tīre samuddassudakaṃ sajantaṃ,</i></a><br>
<a><i>Taṃ sāgarojjhohari tenapeyyo.</i></a></p>
<p><a data-ref="sc140, ms23J_2248, msdiv918"><i>Āyāgavatthūni puthū pathabyā,</i></a><br>
<a><i>Saṃvijjanti brāhmaṇā vāsavassa;</i></a><br>
<a><i>Purimaṃ disaṃ pacchimaṃ dakkhiṇuttaraṃ,</i></a><br>
<a><i>Saṃvijjamānā janayanti vedaṃ”.</i></a></p>
<p><a data-var="Kalī → kaliṃ (bj)" data-ref="sc141, pts-vp-pli6.206, ms23J_2249, msdiv919"><i>“Kalī hi dhīrāna kaṭaṃ magānaṃ,</i></a><br>
<a><i>Bhavanti vedajjhagatānariṭṭha;</i></a><br>
<a><i>Marīcidhammaṃ asamekkhitattā,</i></a><br>
<a><i>Māyāguṇā nātivahanti paññaṃ.</i></a></p>
<p><a data-ref="sc142, ms23J_2250, msdiv920"><i>Vedā na tāṇāya bhavanti dassa,</i></a><br>
<a><i>Mittadduno bhūnahuno narassa;</i></a><br>
<a><i>Na tāyate pariciṇṇo ca aggi,</i></a><br>
<a><i>Dosantaraṃ maccamanariyakammaṃ.</i></a></p>
<p><a data-var="sadhanaṃ sabhogaṃ → sadhanā sabhogā (bj, sya1ed, sya2ed, pts-vp-pli1, mr)" data-ref="sc143, ms23J_2251, msdiv921"><i>Sabbañca maccā sadhanaṃ sabhogaṃ,</i></a><br>
<a><i>Ādīpitaṃ dāru tiṇena missaṃ;</i></a><br>
<a data-var="na tappe → na tappe aggi (mr)"><i>Dahaṃ na tappe asamatthatejo,</i></a><br>
<a data-var="dvirasaññu kayirā → dirasañña kuriyā (bj); dirasaññu kayirā (sya1ed, sya2ed); dirasaññu kuriyā (pts-vp-pli1)"><i>Ko taṃ subhikkhaṃ dvirasaññu kayirā.</i></a></p>
<p><a data-ref="sc144, ms23J_2252, msdiv922"><i>Yathāpi khīraṃ vipariṇāmadhammaṃ,</i></a><br>
<a><i>Dadhi bhavitvā navanītampi hoti;</i></a><br>
<a><i>Evampi aggi vipariṇāmadhammo,</i></a><br>
<a><i>Tejo samorohatī yogayutto.</i></a></p>
<p><a data-var="Na dissatī → na dissate (bj, pts-vp-pli1); na dissati (sya1ed, sya2ed)" data-ref="sc145, ms23J_2253, msdiv923"><i>Na dissatī aggimanuppaviṭṭho,</i></a><br>
<a><i>Sukkhesu kaṭṭhesu navesu cāpi;</i></a><br>
<a data-var="Nāmatthamāno → nāmanthamāno (bj, pts-vp-pli1)"><i>Nāmatthamāno araṇīnarena,</i></a><br>
<a><i>Nākammunā jāyati jātavedo.</i></a></p>
<p><a data-ref="sc146, ms23J_2254, msdiv924"><i>Sace hi aggi antarato vaseyya,</i></a><br>
<a><i>Sukkhesu kaṭṭhesu navesu cāpi;</i></a><br>
<a><i>Sabbāni susseyyu vanāni loke,</i></a><br>
<a><i>Sukkhāni kaṭṭhāni ca pajjaleyyuṃ.</i></a></p>
<p><a data-ref="sc147, ms23J_2255, msdiv925"><i>Karoti ce dārutiṇena puññaṃ,</i></a><br>
<a><i>Bhojaṃ naro dhūmasikhiṃ patāpavaṃ;</i></a><br>
<a><i>Aṅgārikā loṇakarā ca sūdā,</i></a><br>
<a><i>Sarīradāhāpi kareyyu puññaṃ.</i></a></p>
<p><a data-ref="sc148, pts-vp-pli6.207, ms23J_2256, msdiv926"><i>Atha ce hi ete na karonti puññaṃ,</i></a><br>
<a><i>Ajjhenamaggiṃ idha tappayitvā;</i></a><br>
<a><i>Na koci lokasmiṃ karoti puññaṃ,</i></a><br>
<a><i>Bhojaṃ naro dhūmasikhiṃ patāpavaṃ.</i></a></p>
<p><a data-ref="sc149, ms23J_2257, msdiv927"><i>Kathañhi lokāpacito samāno,</i></a><br>
<a><i>Amanuññagandhaṃ bahūnaṃ akantaṃ;</i></a><br>
<a><i>Yadeva maccā parivajjayanti,</i></a><br>
<a><i>Tadappasatthaṃ dvirasaññu bhuñje.</i></a></p>
<p><a data-var="Sikhimpi → sikhiṃ hi (bj, pts-vp-pli1); sikhiñhi (sya1ed, sya2ed)" data-ref="sc150, ms23J_2258, msdiv928"><i>Sikhimpi devesu vadanti heke,</i></a><br>
<a data-var="milakkhū → milakkhā (bj, pts-vp-pli1)"><i>Āpaṃ milakkhū pana devamāhu;</i></a><br>
<a data-var="bhaṇanti → gaṇhanti (mr)"><i>Sabbeva ete vitathaṃ bhaṇanti,</i></a><br>
<a><i>Aggī na devaññataro na cāpo.</i></a></p>
<p><a data-var="Anindriyabaddhamasaññakāyaṃ → nirindriyaṃ santaṃ asaññakāyaṃ (bj, pts-vp-pli1); anindriyaṃ santamasaññakāyaṃ (sya1ed, sya2ed)" data-ref="sc151, ms23J_2259, msdiv929"><i>Anindriyabaddhamasaññakāyaṃ,</i></a><br>
<a><i>Vessānaraṃ kammakaraṃ pajānaṃ;</i></a><br>
<a><i>Paricariya maggiṃ sugatiṃ kathaṃ vaje,</i></a><br>
<a data-var="pakubbamāno → patrubbamāno (sya1ed, sya2ed); pakobbamāno (mr)"><i>Pāpāni kammāni pakubbamāno.</i></a></p>
<p><a data-ref="sc152, ms23J_2260, msdiv930"><i>Sabbābhibhū tāhudha jīvikatthā,</i></a><br>
<a><i>Aggissa brahmā paricārakoti;</i></a><br>
<a><i>Sabbānubhāvī ca vasī kimatthaṃ,</i></a><br>
<a><i>Animmito nimmitaṃ vanditassa.</i></a></p>
<p><a data-ref="sc153, ms23J_2261, msdiv931"><i>Hassaṃ anijjhānakhamaṃ atacchaṃ,</i></a><br>
<a><i>Sakkārahetu pakiriṃsu pubbe;</i></a><br>
<a><i>Te lābhasakkāre apātubhonte,</i></a><br>
<a data-var="Sandhāpitā → santhambhitā (bj, pts-vp-pli1); sandhābhitā (sya1ed, sya2ed); santāpitā (mr)"><i>Sandhāpitā jantubhi santidhammaṃ.</i></a></p>
<p><a data-ref="sc154, ms23J_2262, msdiv932"><i>Ajjhenamariyā pathaviṃ janindā,</i></a><br>
<a><i>Vessā kasiṃ pāricariyañca suddā;</i></a><br>
<a><i>Upāgu paccekaṃ yathāpadesaṃ,</i></a><br>
<a><i>Katāhu ete vasināti āhu.</i></a></p>
<p><a data-ref="sc155, pts-vp-pli6.208, ms23J_2263, msdiv933"><i>Etañca saccaṃ vacanaṃ bhaveyya,</i></a><br>
<a><i>Yathā idaṃ bhāsitaṃ brāhmaṇehi;</i></a><br>
<a><i>Nākhattiyo jātu labhetha rajjaṃ,</i></a><br>
<a><i>Nābrāhmaṇo mantapadāni sikkhe;</i></a><br>
<a><i>Nāññatra vessehi kasiṃ kareyya,</i></a><br>
<a data-var="parapesanāya → parapessitāya (bj, pts-vp-pli1)"><i>Suddo na mucce parapesanāya.</i></a></p>
<p><a data-ref="sc156, ms23J_2264, msdiv934"><i>Yasmā ca etaṃ vacanaṃ abhūtaṃ,</i></a><br>
<a><i>Musāvime odariyā bhaṇanti;</i></a><br>
<a><i>Tadappapaññā abhisaddahanti,</i></a><br>
<a><i>Passanti taṃ paṇḍitā attanāva.</i></a></p>
<p><a data-var="Khatyā hi vessānaṃ → khatyā na vessā na (bj); khattā na vessā na (pts-vp-pli1)" data-ref="sc157, ms23J_2265, msdiv935"><i>Khatyā hi vessānaṃ baliṃ haranti,</i></a><br>
<a><i>Ādāya satthāni caranti brāhmaṇā;</i></a><br>
<a><i>Taṃ tādisaṃ saṅkhubhitaṃ pabhinnaṃ,</i></a><br>
<a><i>Kasmā brahmā nujju karoti lokaṃ.</i></a></p>
<p><a data-ref="sc158, ms23J_2266, msdiv936"><i>Sace hi so issaro sabbaloke,</i></a><br>
<a data-var="Brahmā bahūbhūtapatī → brahmāpahū bhūtapatī (sya1ed, sya2ed)"><i>Brahmā bahūbhūtapatī pajānaṃ;</i></a><br>
<a><i>Kiṃ sabbalokaṃ vidahī alakkhiṃ,</i></a><br>
<a><i>Kiṃ sabbalokaṃ na sukhiṃ akāsi.</i></a></p>
<p><a data-ref="sc159, ms23J_2267, msdiv937"><i>Sace hi so issaro sabbaloke,</i></a><br>
<a><i>Brahmā bahūbhūtapatī pajānaṃ;</i></a><br>
<a data-var="musāvajjamadena → musāvañcanapadena (mr)"><i>Māyā musāvajjamadena cāpi,</i></a><br>
<a data-var="kimatthamakāri → kimattha'kāsi (bj, pts-vp-pli1); kimatthakārī (sya1ed); kimatthakāri (sya2ed)"><i>Lokaṃ adhammena kimatthamakāri.</i></a></p>
<p><a data-ref="sc160, ms23J_2268, msdiv938"><i>Sace hi so issaro sabbaloke,</i></a><br>
<a><i>Brahmā bahūbhūtapatī pajānaṃ;</i></a><br>
<a><i>Adhammiko bhūtapatī ariṭṭha,</i></a><br>
<a><i>Dhamme sati yo vidahī adhammaṃ.</i></a></p>
<p><a data-var="bhekā → bhiṅgā (sya1ed); bheṅgā (sya2ed)" data-ref="sc161, ms23J_2269, msdiv939"><i>Kīṭā paṭaṅgā uragā ca bhekā,</i></a><br>
<a><i>Hantvā kimī sujjhati makkhikā ca;</i></a><br>
<a><i>Etepi dhammā anariyarūpā,</i></a><br>
<a><i>Kambojakānaṃ vitathā bahūnaṃ.</i></a></p>
<p><a data-ref="sc162, pts-vp-pli6.210, ms23J_2270, msdiv940"><i>Sace hi so sujjhati yo hanāti,</i></a><br>
<a><i>Hatopi so saggamupeti ṭhānaṃ;</i></a><br>
<a data-var="mārayeyyuṃ → mārabheyyuṃ (mr)"><i>Bhovādi bhovādina mārayeyyuṃ,</i></a><br>
<a><i>Ye cāpi tesaṃ abhisaddaheyyuṃ.</i></a></p>
<p><a data-ref="sc163, ms23J_2271, msdiv941"><i>Neva migā na pasū nopi gāvo,</i></a><br>
<a><i>Āyācanti attavadhāya keci;</i></a><br>
<a><i>Vipphandamāne idha jīvikatthā,</i></a><br>
<a data-var="pasumārabhanti → … māharanti (bj, pts-vp-pli1)"><i>Yaññesu pāṇe pasumārabhanti.</i></a></p>
<p><a data-var="Yūpussane → yūpassa te (bj); yūpassa ne (sya2ed, pts-vp-pli1)" data-ref="sc164, ms23J_2272, msdiv942"><i>Yūpussane pasubandhe ca bālā,</i></a><br>
<a><i>Cittehi vaṇṇehi mukhaṃ nayanti;</i></a><br>
<a><i>Ayaṃ te yūpo kāmaduho parattha,</i></a><br>
<a><i>Bhavissati sassato samparāye.</i></a></p>
<p><a data-ref="sc165, ms23J_2273, msdiv943"><i>Sace ca yūpe maṇisaṅkhamuttaṃ,</i></a><br>
<a><i>Dhaññaṃ dhanaṃ rajataṃ jātarūpaṃ;</i></a><br>
<a><i>Sukkhesu kaṭṭhesu navesu cāpi,</i></a><br>
<a><i>Sace duhe tidive sabbakāme;</i></a><br>
<a><i>Tevijjasaṅghāva puthū yajeyyuṃ,</i></a><br>
<a data-var="Abrāhmaṇaṃ → na brāhmaṇā (bj, sya1ed, sya2ed); na brāhmaṇaṃ (pts-vp-pli1)"><i>Abrāhmaṇaṃ kañci na yājayeyyuṃ.</i></a></p>
<p><a data-ref="sc166, ms23J_2274, msdiv944"><i>Kuto ca yūpe maṇisaṅkhamuttaṃ,</i></a><br>
<a><i>Dhaññaṃ dhanaṃ rajataṃ jātarūpaṃ;</i></a><br>
<a><i>Sukkhesu kaṭṭhesu navesu cāpi,</i></a><br>
<a><i>Kuto duhe tidive sabbakāme.</i></a></p>
<p><a data-var="paluddhabālā → upaladdhabālā (bj, pts-vp-pli1)" data-ref="sc167, ms23J_2275, msdiv945"><i>Saṭhā ca luddā ca paluddhabālā,</i></a><br>
<a><i>Cittehi vaṇṇehi mukhaṃ nayanti;</i></a><br>
<a><i>Ādāya aggiṃ mama dehi vittaṃ,</i></a><br>
<a><i>Tato sukhī hohisi sabbakāme.</i></a></p>
<p><a data-ref="sc168, ms23J_2276, msdiv946"><i>Tamaggihuttaṃ saraṇaṃ pavissa,</i></a><br>
<a><i>Cittehi vaṇṇehi mukhaṃ nayanti;</i></a><br>
<a><i>Oropayitvā kesamassuṃ nakhañca,</i></a><br>
<a data-var="atigāḷhayanti → atigāḷayanti (bj, pts-vp-pli1)"><i>Vedehi vittaṃ atigāḷhayanti.</i></a></p>
<p><a data-ref="sc169, pts-vp-pli6.212, ms23J_2277, msdiv947"><i>Kākā ulūkaṃva raho labhitvā,</i></a><br>
<a><i>Ekaṃ samānaṃ bahukā samecca;</i></a><br>
<a><i>Annāni bhutvā kuhakā kuhitvā,</i></a><br>
<a><i>Muṇḍaṃ karitvā yaññapathossajanti.</i></a></p>
<p><a data-ref="sc170, ms23J_2278, msdiv948"><i>Evañhi so vañcito brāhmaṇehi,</i></a><br>
<a data-var="bahukā → bahuhi (bj)"><i>Eko samāno bahukā samecca;</i></a><br>
<a><i>Te yogayogena vilumpamānā,</i></a><br>
<a><i>Diṭṭhaṃ adiṭṭhena dhanaṃ haranti.</i></a></p>
<p><a data-ref="sc171, ms23J_2279, msdiv949"><i>Akāsiyā rājūhivānusiṭṭhā,</i></a><br>
<a><i>Tadassa ādāya dhanaṃ haranti;</i></a><br>
<a><i>Te tādisā corasamā asantā,</i></a><br>
<a><i>Vajjhā na haññanti ariṭṭha loke.</i></a></p>
<p><a data-ref="sc172, ms23J_2280, msdiv950"><i>Indassa bāhārasi dakkhiṇāti,</i></a><br>
<a><i>Yaññesu chindanti palāsayaṭṭhiṃ;</i></a><br>
<a><i>Tañcepi saccaṃ maghavā chinnabāhu,</i></a><br>
<a><i>Kenassa indo asure jināti.</i></a></p>
<p><a data-ref="sc173, ms23J_2281, msdiv951"><i>Tañceva tucchaṃ maghavā samaṅgī,</i></a><br>
<a data-var="sa devo → sudevo (sya1ed, sya2ed, mr)"><i>Hantā avajjho paramo sa devo;</i></a><br>
<a><i>Mantā ime brāhmaṇā tuccharūpā,</i></a><br>
<a><i>Sandiṭṭhikā vañcanā esa loke.</i></a></p>
<p><a data-ref="sc174, ms23J_2282, msdiv952"><i>Mālāgiri himavā yo ca gijjho,</i></a><br>
<a><i>Sudassano nisabho kuveru;</i></a><br>
<a><i>Ete ca aññe ca nagā mahantā,</i></a><br>
<a><i>Cityā katā yaññakarehi māhu.</i></a></p>
<p><a data-ref="sc175, ms23J_2283, msdiv953"><i>Yathāpakārāni hi iṭṭhakāni,</i></a><br>
<a><i>Cityā katā yaññakarehi māhu;</i></a><br>
<a><i>Na pabbatā honti tathāpakārā,</i></a><br>
<a><i>Aññā disā acalā tiṭṭhaselā.</i></a></p>
<p><a data-var="cirena → cirenapi (bj, pts-vp-pli1)" data-ref="sc176, pts-vp-pli6.213, ms23J_2284, msdiv954"><i>Na iṭṭhakā honti silā cirena,</i></a><br>
<a><i>Na tattha sañjāyati ayo na lohaṃ;</i></a><br>
<a><i>Yaññañca etaṃ parivaṇṇayantā,</i></a><br>
<a><i>Cityā katā yaññakarehi māhu.</i></a></p>
<p><a data-ref="sc177, ms23J_2285, msdiv955"><i>Ajjhāyakaṃ mantaguṇūpapannaṃ,</i></a><br>
<a><i>Tapassinaṃ yācayogotidhāhu;</i></a><br>
<a><i>Tīre samuddassudakaṃ sajantaṃ,</i></a><br>
<a><i>Taṃ sāgarojjhohari tenapeyyo.</i></a></p>
<p><a data-ref="sc178, ms23J_2286, msdiv956"><i>Parosahassampi samantavede,</i></a><br>
<a><i>Mantūpapanne nadiyo vahanti;</i></a><br>
<a><i>Na tena byāpannarasūdakā na,</i></a><br>
<a><i>Kasmā samuddo atulo apeyyo.</i></a></p>
<p><a data-ref="sc179, ms23J_2287, msdiv957"><i>Ye keci kūpā idha jīvaloke,</i></a><br>
<a><i>Loṇūdakā kūpakhaṇehi khātā;</i></a><br>
<a data-var="brāhmaṇajjhoharaṇena → brāhmaṇajjhoharanena (pts-vp-pli1); brāhmaṇajjhohari tena (mr)"><i>Na brāhmaṇajjhoharaṇena tesu,</i></a><br>
<a><i>Āpo apeyyo dvirasaññu māhu.</i></a></p>
<p><a data-ref="sc180, ms23J_2288, msdiv958"><i>Pure puratthā kā kassa bhariyā,</i></a><br>
<a><i>Mano manussaṃ ajanesi pubbe;</i></a><br>
<a><i>Tenāpi dhammena na koci hīno,</i></a><br>
<a data-var="vosaggavibhaṅgamāhu → vossaggavibhāgamāhu (bj); vossaggavibhaṅgamāhu (sya1ed, sya2ed, csp1ed)"><i>Evampi vosaggavibhaṅgamāhu.</i></a></p>
<p><a data-ref="sc181, ms23J_2289, msdiv959"><i>Caṇḍālaputtopi adhicca vede,</i></a><br>
<a data-var="matīmā → mutīmā (bj, pts-vp-pli1)"><i>Bhāseyya mante kusalo matīmā;</i></a><br>
<a><i>Na tassa muddhāpi phaleyya sattadhā,</i></a><br>
<a data-var="katā → kattā (bj, pts-vp-pli1)"><i>Mantā ime attavadhāya katā.</i></a></p>
<p><a data-var="giddhikatā → giddhigatā (mr)" data-ref="sc182, ms23J_2290, msdiv960"><i>Vācākatā giddhikatā gahītā,</i></a><br>
<a><i>Dummocayā kabyapathānupannā;</i></a><br>
<a><i>Bālāna cittaṃ visame niviṭṭhaṃ,</i></a><br>
<a><i>Tadappapaññā abhisaddahanti.</i></a></p>
<p><a data-ref="sc183, ms23J_2291, msdiv961"><i>Sīhassa byagghassa ca dīpino ca,</i></a><br>
<a><i>Na vijjatī porisiyaṃ balena;</i></a><br>
<a><i>Manussabhāvo ca gavaṃva pekkho,</i></a><br>
<a data-var="samānā → samānaṃ (sya1ed, sya2ed, mr)"><i>Jātī hi tesaṃ asamā samānā.</i></a></p>
<p><a data-ref="sc184, pts-vp-pli6.214, ms23J_2292, msdiv962"><i>Sace ca rājā pathaviṃ vijitvā,</i></a><br>
<a><i>Sajīvavā assavapārisajjo;</i></a><br>
<a><i>Sayameva so sattusaṅghaṃ vijeyya,</i></a><br>
<a data-var="niccasukhī → niccasukhā (pts-vp-pli1)"><i>Tassappajā niccasukhī bhaveyya.</i></a></p>
<p><a data-ref="sc185, ms23J_2293, msdiv963"><i>Khattiyamantā ca tayo ca vedā,</i></a><br>
<a><i>Atthena ete samakā bhavanti;</i></a><br>
<a><i>Tesañca atthaṃ avinicchinitvā,</i></a><br>
<a><i>Na bujjhatī oghapathaṃva channaṃ.</i></a></p>
<p><a data-ref="sc186, ms23J_2294, msdiv964"><i>Khattiyamantā ca tayo ca vedā,</i></a><br>
<a><i>Atthena ete samakā bhavanti;</i></a><br>
<a><i>Lābho alābho ayaso yaso ca,</i></a><br>
<a data-var="Sabbeva tesaṃ catunnañca → sabbe te sabbesaṃ catunna (bj, pts-vp-pli1)"><i>Sabbeva tesaṃ catunnañca dhammā.</i></a></p>
<p><a data-ref="sc187, ms23J_2295, msdiv965"><i>Yathāpi ibbhā dhanadhaññahetu,</i></a><br>
<a data-var="karonti → kārenti (bj, sya1ed, sya2ed, pts-vp-pli1)"><i>Kammāni karonti puthū pathabyā;</i></a><br>
<a><i>Tevijjasaṅghā ca tatheva ajja,</i></a><br>
<a data-var="karonti → kārenti (bj, sya1ed, sya2ed, pts-vp-pli1)"><i>Kammāni karonti puthū pathabyā.</i></a></p>
<p><a data-var="te → ete (bj, sya1ed, sya2ed, pts-vp-pli1)" data-ref="sc188, ms23J_2296, msdiv966"><i>Ibbhehi ye te samakā bhavanti,</i></a><br>
<a><i>Niccussukā kāmaguṇesu yuttā;</i></a><br>
<a data-var="karonti → kārenti (bj, sya1ed, sya2ed, pts-vp-pli1)"><i>Kammāni karonti puthū pathabyā,</i></a><br>
<a><i>Tadappapaññā dvirasaññurā te”.</i></a></p>
</blockquote>
<p class="endsection"><a data-var="() → (yaññabhedavādakaṇḍo) (bj)" data-ref="sc189, ms23J_2297"><i>()</i></a></p>
<blockquote class="gatha">
<p><a data-ref="sc190, pts-vp-pli6.217, ms23J_2298, msdiv967"><i>“Kassa bherī mudiṅgā ca,</i></a><br>
<a><i>saṅkhāpaṇavadindimā;</i></a><br>
<a><i>Purato paṭipannāni,</i></a><br>
<a><i>hāsayantā rathesabhaṃ.</i></a></p>
<p><a data-ref="sc191, ms23J_2299, msdiv968"><i>Kassa kañcanapaṭṭena,</i></a><br>
<a><i>puthunā vijjuvaṇṇinā;</i></a><br>
<a><i>Yuvā kalāpasannaddho,</i></a><br>
<a><i>ko eti siriyā jalaṃ.</i></a></p>
<p><a data-ref="sc192, ms23J_2300, msdiv969"><i>Ukkāmukhapahaṭṭhaṃva,</i></a><br>
<a><i>khadiraṅgārasannibhaṃ;</i></a><br>
<a><i>Mukhañca rucirā bhāti,</i></a><br>
<a><i>ko eti siriyā jalaṃ.</i></a></p>
<p><a data-ref="sc193, pts-vp-pli6.218, ms23J_2301, msdiv970"><i>Kassa jambonadaṃ chattaṃ,</i></a><br>
<a><i>sasalākaṃ manoramaṃ;</i></a><br>
<a><i>Ādiccaraṃsāvaraṇaṃ,</i></a><br>
<a><i>ko eti siriyā jalaṃ.</i></a></p>
<p><a data-var="aṅgaṃ → aṅkaṃ (bj, pts-vp-pli1); aṅga (sya2ed)" data-ref="sc194, ms23J_2302, msdiv971"><i>Kassa aṅgaṃ pariggayha,</i></a><br>
<a data-var="vālabījanimuttamaṃ → vāḷa … (csp1ed)"><i>vālabījanimuttamaṃ;</i></a><br>
<a data-var="Ubhato varapuññassa → carate varapaññassa (bj, pts-vp-pli1); ubhato varapaññassa (sya1ed, sya2ed)"><i>Ubhato varapuññassa,</i></a><br>
<a><i>muddhani uparūpari.</i></a></p>
<p><a data-ref="sc195, ms23J_2303, msdiv972"><i>Kassa pekhuṇahatthāni,</i></a><br>
<a><i>citrāni ca mudūni ca;</i></a><br>
<a data-var="Kañcanamaṇidaṇḍāni → tapaññamaṇidaṇḍāni (bj, pts-vp-pli1); suvaṇṇamaṇidaṇḍāni (sya1ed, sya2ed, mr)"><i>Kañcanamaṇidaṇḍāni,</i></a><br>
<a><i>caranti dubhato mukhaṃ.</i></a></p>
<p><a data-ref="sc196, ms23J_2304, msdiv973"><i>Khadiraṅgāravaṇṇābhā,</i></a><br>
<a><i>ukkāmukhapahaṃsitā;</i></a><br>
<a><i>Kassete kuṇḍalā vaggū,</i></a><br>
<a><i>sobhanti dubhato mukhaṃ.</i></a></p>
<p><a data-ref="sc197, ms23J_2305, msdiv974"><i>Kassa vātena chupitā,</i></a><br>
<a data-var="mudukāḷakā → mudukālakaṃ (bj); mudu kāḷikā (sya1ed, sya2ed)"><i>niddhantā mudukāḷakā;</i></a><br>
<a><i>Sobhayanti nalāṭantaṃ,</i></a><br>
<a><i>nabhā vijjurivuggatā.</i></a></p>
<p><a data-ref="sc198, ms23J_2306, msdiv975"><i>Kassa etāni akkhīni,</i></a><br>
<a><i>āyatāni puthūni ca;</i></a><br>
<a><i>Ko sobhati visālakkho,</i></a><br>
<a><i>kassetaṃ uṇṇajaṃ mukhaṃ.</i></a></p>
<p><a data-var="lapanajātā → lapanajā suddhā (bj, pts-vp-pli1)" data-ref="sc199, ms23J_2307, msdiv976"><i>Kassete lapanajātā,</i></a><br>
<a data-var="suddhā saṅkhavarūpamā → suddhasaṅkhavarūpamā (bj, pts-vp-pli1)"><i>suddhā saṅkhavarūpamā;</i></a><br>
<a><i>Bhāsamānassa sobhanti,</i></a><br>
<a><i>dantā kuppilasādisā.</i></a></p>
<p><a data-ref="sc200, ms23J_2308, msdiv977"><i>Kassa lākhārasasamā,</i></a><br>
<a><i>hatthapādā sukhedhitā;</i></a><br>
<a><i>Ko so bimboṭṭhasampanno,</i></a><br>
<a><i>divā sūriyova bhāsati.</i></a></p>
<p><a data-var="himavati → hemavato (bj, pts-vp-pli1); himavato (sya1ed, sya2ed)" data-ref="sc201, ms23J_2309, msdiv978"><i>Himaccaye himavati,</i></a><br>
<a><i>mahāsālova pupphito;</i></a><br>
<a><i>Ko so odātapāvāro,</i></a><br>
<a><i>jayaṃ indova sobhati.</i></a></p>
<p><a data-ref="sc202, ms23J_2310, msdiv979"><i>Suvaṇṇapīḷakākiṇṇaṃ,</i></a><br>
<a><i>maṇidaṇḍavicittakaṃ;</i></a><br>
<a><i>Ko so parisamogayha,</i></a><br>
<a data-var="īsaṃ khaggaṃ pamuñcati → īso khaggaṃva muccati (bj); aṃse khaggaṃ pamuñcati (sya1ed, sya2ed); īso khaggaṃva muñcati (pts-vp-pli1)"><i>īsaṃ khaggaṃ pamuñcati.</i></a></p>
<p><a data-ref="sc203, ms23J_2311, msdiv980"><i>Suvaṇṇavikatā cittā,</i></a><br>
<a data-var="cittasibbanā → citrasibbanā (bj, pts-vp-pli1); citrasibbinī (sya1ed, sya2ed, mr)"><i>sukatā cittasibbanā;</i></a><br>
<a><i>Ko so omuñcate pādā,</i></a><br>
<a><i>namo katvā mahesino”.</i></a></p>
<p><a data-ref="sc204, pts-vp-pli6.219, ms23J_2312, msdiv981"><i>“Dhataraṭṭhā hi te nāgā,</i></a><br>
<a><i>iddhimanto yasassino;</i></a><br>
<a><i>Samuddajāya uppannā,</i></a><br>
<a><i>nāgā ete mahiddhikā”ti.</i></a></p>
</blockquote>
<p class="endsutta"><a data-ref="sc205, ms23J_2313"><i>Bhūridattajātakaṃ chaṭṭhaṃ.</i></a></p>
</article>
</section>
</div>
</body>
</html>
