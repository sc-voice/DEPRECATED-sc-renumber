<!DOCTYPE html>
<html>
<head>
<meta charset="UTF-8">
<meta name="author" content="Mahāsaṅgīti Tipiṭaka Buddhavasse 2500">
<title></title>
<link rel="stylesheet" type="text/css" href="../../../theme.css">
</head>
<body>
<div id="text" lang="pli">
<section class="sutta" id="tha-ap393">
<article>
<div class="hgroup">
<p class="division"><a><i>Therāpadāna</i></a></p>
<p><a><i>Pilindavacchavagga</i></a></p>
<h1><a><i>1. Pilindavacchattheraapadāna</i></a></h1>
</div>
<blockquote class="gatha">
<p><a data-ref="sc1, pts-vp-pli1.302, ms20Ap1_4298, msdiv1"><i>“Nagare haṃsavatiyā,</i></a><br>
<a><i>āsiṃ dovāriko ahaṃ;</i></a><br>
<a><i>Akkhobhaṃ amitaṃ bhogaṃ,</i></a><br>
<a><i>ghare sannicitaṃ mama.</i></a></p>
<p><a data-ref="sc2, ms20Ap1_4299, msdiv2"><i>Rahogato nisīditvā,</i></a><br>
<a data-var="pahaṃsitvāna mānasaṃ → sampahaṃsitva mānasaṃ (bj); sampahaṃsitvā mānasaṃ (pts-vp-pli1)"><i>pahaṃsitvāna mānasaṃ;</i></a><br>
<a><i>Nisajja pāsādavare,</i></a><br>
<a><i>evaṃ cintesahaṃ tadā.</i></a></p>
</blockquote>
<h3><a><i>1.1. Cintanākāra</i></a></h3>
<blockquote class="gatha">
<p><a data-ref="sc3, ms20Ap1_4300, msdiv3"><i>‘Bahū medhigatā bhogā,</i></a><br>
<a><i>phītaṃ antepuraṃ mama;</i></a><br>
<a data-var="Rājāpi → rājisi (mr)"><i>Rājāpi sannimantesi,</i></a><br>
<a><i>ānando pathavissaro.</i></a></p>
<p><a data-ref="sc4, ms20Ap1_4301, msdiv4"><i>Ayañca buddho uppanno,</i></a><br>
<a><i>adhiccuppattiko muni;</i></a><br>
<a><i>Saṃvijjanti ca me bhogā,</i></a><br>
<a><i>dānaṃ dassāmi satthuno.</i></a></p>
<p><a data-ref="sc5, ms20Ap1_4302, msdiv5"><i>Padumena rājaputtena,</i></a><br>
<a><i>dinnaṃ dānavaraṃ jine;</i></a><br>
<a><i>Hatthināge ca pallaṅke,</i></a><br>
<a><i>apassenañcanappakaṃ.</i></a></p>
<p><a data-ref="sc6, ms20Ap1_4303, msdiv6"><i>Ahampi dānaṃ dassāmi,</i></a><br>
<a><i>saṃghe gaṇavaruttame;</i></a><br>
<a><i>Adinnapubbamaññesaṃ,</i></a><br>
<a><i>bhavissaṃ ādikammiko.</i></a></p>
<p><a data-ref="sc7, ms20Ap1_4304, msdiv7"><i>Cintetvāhaṃ bahuvidhaṃ,</i></a><br>
<a><i>yāge yassa sukhaṃphalaṃ;</i></a><br>
<a><i>Parikkhāradānamaddakkhiṃ,</i></a><br>
<a><i>mama saṅkappapūraṇaṃ.</i></a></p>
<p><a data-ref="sc8, ms20Ap1_4305, msdiv8"><i>Parikkhārāni dassāmi,</i></a><br>
<a><i>saṃghe gaṇavaruttame;</i></a><br>
<a><i>Adinnapubbamaññesaṃ,</i></a><br>
<a><i>bhavissaṃ ādikammiko’.</i></a></p>
</blockquote>
<h3><a><i>1.2. Dānavatthusampādana</i></a></h3>
<blockquote class="gatha">
<p><a data-ref="sc9, ms20Ap1_4306, msdiv9"><i>Naḷakāre upāgamma,</i></a><br>
<a><i>chattaṃ kāresi tāvade;</i></a><br>
<a><i>Chattasatasahassāni,</i></a><br>
<a><i>ekato sannipātayiṃ.</i></a></p>
<p><a data-ref="sc10, ms20Ap1_4307, msdiv10"><i>Dussasatasahassāni,</i></a><br>
<a><i>ekato sannipātayiṃ;</i></a><br>
<a><i>Pattasatasahassāni,</i></a><br>
<a><i>ekato sannipātayiṃ.</i></a></p>
<p><a data-ref="sc11, ms20Ap1_4308, msdiv11"><i>Vāsiyo satthake cāpi,</i></a><br>
<a><i>sūciyo nakhachedane;</i></a><br>
<a><i>Heṭṭhāchatte ṭhapāpesiṃ,</i></a><br>
<a><i>kāretvā tadanucchave.</i></a></p>
<p><a data-ref="sc12, ms20Ap1_4309, msdiv12"><i>Vidhūpane tālavaṇṭe,</i></a><br>
<a><i>morahatthe ca cāmare;</i></a><br>
<a data-var="teladhāre → teladhare (bj)"><i>Parissāvane teladhāre,</i></a><br>
<a><i>kārayiṃ tadanucchave.</i></a></p>
<p><a data-ref="sc13, ms20Ap1_4310, msdiv13"><i>Sūcighare aṃsabaddhe,</i></a><br>
<a><i>athopi kāyabandhane;</i></a><br>
<a><i>Ādhārake ca sukate,</i></a><br>
<a><i>kārayiṃ tadanucchave.</i></a></p>
<p><a data-ref="sc14, pts-vp-pli1.303, ms20Ap1_4311, msdiv14"><i>Paribhogabhājane ca,</i></a><br>
<a><i>athopi lohathālake;</i></a><br>
<a><i>Bhesajje pūrayitvāna,</i></a><br>
<a><i>heṭṭhāchatte ṭhapesahaṃ.</i></a></p>
<p><a data-ref="sc15, ms20Ap1_4312, msdiv15"><i>Vacaṃ usīraṃ laṭṭhimadhuṃ,</i></a><br>
<a><i>pipphalī maricāni ca;</i></a><br>
<a><i>Harītakiṃ siṅgīveraṃ,</i></a><br>
<a><i>sabbaṃ pūresi bhājane.</i></a></p>
<p><a data-ref="sc16, ms20Ap1_4313, msdiv16"><i>Upāhanā pādukāyo,</i></a><br>
<a><i>atho udakapuñchane;</i></a><br>
<a><i>Kattaradaṇḍe sukate,</i></a><br>
<a><i>kārayiṃ tadanucchave.</i></a></p>
<p><a data-var="Osadhañjananāḷī ca → osathaṃ añjanāpica (sya1ed, sya2ed); osadhaṃ jananāliṃ ca (pts-vp-pli1)" data-ref="sc17, ms20Ap1_4314, msdiv17"><i>Osadhañjananāḷī ca,</i></a><br>
<a><i>salākā dhammakuttarā;</i></a><br>
<a><i>Kuñcikā pañcavaṇṇehi,</i></a><br>
<a><i>sibbite kuñcikāghare.</i></a></p>
<p><a data-ref="sc18, ms20Ap1_4315, msdiv18"><i>Āyoge dhūmanette ca,</i></a><br>
<a><i>athopi dīpadhārake;</i></a><br>
<a><i>Tumbake ca karaṇḍe ca,</i></a><br>
<a><i>kārayiṃ tadanucchave.</i></a></p>
<p><a data-ref="sc19, ms20Ap1_4316, msdiv19"><i>Saṇḍāse pipphale ceva,</i></a><br>
<a><i>athopi malahārake;</i></a><br>
<a><i>Bhesajjathavike ceva,</i></a><br>
<a><i>kārayiṃ tadanucchave.</i></a></p>
<p><a data-ref="sc20, ms20Ap1_4317, msdiv20"><i>Āsandiyo pīṭhake ca,</i></a><br>
<a><i>pallaṅke caturomaye;</i></a><br>
<a><i>Tadanucchave kārayitvā,</i></a><br>
<a><i>heṭṭhāchatte ṭhapesahaṃ.</i></a></p>
<p><a data-ref="sc21, ms20Ap1_4318, msdiv21"><i>Uṇṇābhisī tūlabhisī,</i></a><br>
<a data-var="pīṭhikābhisī → pīṭhakābhisiṃ (sya1ed, sya2ed); pīṭhakābhisī (mr)"><i>athopi pīṭhikābhisī;</i></a><br>
<a data-var="Bimbohane → bibbohane (sya1ed, sya2ed, mr)"><i>Bimbohane ca sukate,</i></a><br>
<a><i>kārayiṃ tadanucchave.</i></a></p>
<p><a data-ref="sc22, ms20Ap1_4319, msdiv22"><i>Kuruvinde madhusitthe,</i></a><br>
<a><i>telaṃ hatthappatāpakaṃ;</i></a><br>
<a><i>Sipāṭiphalake sucī,</i></a><br>
<a><i>mañcaṃ attharaṇena ca.</i></a></p>
<p><a data-ref="sc23, ms20Ap1_4320, msdiv23"><i>Senāsane pādapuñche,</i></a><br>
<a><i>sayanāsanadaṇḍake;</i></a><br>
<a data-var="āṭalī → kathaliṃ (sya1ed, sya2ed); pāṭalī (pts-vp-pli1)"><i>Dantapoṇe ca āṭalī,</i></a><br>
<a><i>sīsālepanagandhake.</i></a></p>
<p><a data-var="phalapīṭhe → palālapīṭhe (bj, pts-vp-pli1)" data-ref="sc24, ms20Ap1_4321, msdiv24"><i>Araṇī phalapīṭhe ca,</i></a><br>
<a><i>pattapidhānathālake;</i></a><br>
<a><i>Udakassa kaṭacchū ca,</i></a><br>
<a data-var="rajanambaṇaṃ → rajanammaṇaṃ (bj); rajanammanaṃ (pts-vp-pli1)"><i>cuṇṇakaṃ rajanambaṇaṃ.</i></a></p>
<p><a data-var="Sammajjanaṃ → sammuñjanaṃ (sya1ed, sya2ed); sammuñjaniṃ (?)" data-ref="sc25, ms20Ap1_4322, msdiv25"><i>Sammajjanaṃ udapattaṃ,</i></a><br>
<a><i>tathā vassikasāṭikaṃ;</i></a><br>
<a><i>Nisīdanaṃ kaṇḍucchādi,</i></a><br>
<a><i>atha antaravāsakaṃ.</i></a></p>
<p><a data-ref="sc26, ms20Ap1_4323, msdiv26"><i>Uttarāsaṅgasaṅghāṭī,</i></a><br>
<a><i>natthukaṃ mukhasodhanaṃ;</i></a><br>
<a data-var="Biḷaṅgaloṇaṃ pahūtañca → bilaṅgaloṇabhūtañca (sya1ed, sya2ed, mr); bilaṅgaloṇaṃ bhūtaṃ ca (pts-vp-pli1)"><i>Biḷaṅgaloṇaṃ pahūtañca,</i></a><br>
<a><i>madhuñca dadhipānakaṃ.</i></a></p>
<p><a data-var="Dhūpaṃ → puppha (sya1ed, sya2ed); pupphaṃ (pts-vp-pli1); dhūmaṃ (mr)" data-ref="sc27, ms20Ap1_4324, msdiv27"><i>Dhūpaṃ sitthaṃ pilotiñca,</i></a><br>
<a><i>mukhapuñchanasuttakaṃ;</i></a><br>
<a><i>Dātabbaṃ nāma yaṃ atthi,</i></a><br>
<a><i>yañca kappati satthuno.</i></a></p>
<p><a data-ref="sc28, pts-vp-pli1.304, ms20Ap1_4325, msdiv28"><i>Sabbametaṃ samānetvā,</i></a><br>
<a><i>ānandaṃ upasaṅkamiṃ;</i></a><br>
<a><i>Upasaṅkamma rājānaṃ,</i></a><br>
<a data-var="mahesino → mahesinaṃ (si); mahāyasaṃ (sya1ed, sya2ed, pts-vp-pli1); mahissaraṃ (mr)"><i>janetāraṃ mahesino;</i></a><br>
<a><i>Sirasā abhivādetvā,</i></a><br>
<a><i>idaṃ vacanamabraviṃ.</i></a></p>
</blockquote>
<h3><a><i>1.3. Dānokāsayācanā</i></a></h3>
<blockquote class="gatha">
<p><a data-ref="sc29, ms20Ap1_4326, msdiv29"><i>‘Ekato jātasaṃvaddhā,</i></a><br>
<a data-var="manaṃ → yaso (sya1ed, sya2ed); yasaṃ (pts-vp-pli1); mano (?)"><i>ubhinnaṃ ekato manaṃ;</i></a><br>
<a><i>Sādhāraṇā sukhadukkhe,</i></a><br>
<a><i>ubho ca anuvattakā.</i></a></p>
<p><a data-ref="sc30, ms20Ap1_4327, msdiv30"><i>Atthi cetasikaṃ dukkhaṃ,</i></a><br>
<a><i>tavādheyyaṃ arindama;</i></a><br>
<a><i>Yadi sakkosi taṃ dukkhaṃ,</i></a><br>
<a><i>vinodeyyāsi khattiya’.</i></a></p>
<p><a data-ref="sc31, ms20Ap1_4328, msdiv31"><i>‘Tava dukkhaṃ mama dukkhaṃ,</i></a><br>
<a data-var="mano → manaṃ (bj, sya1ed, sya2ed, pts-vp-pli1)"><i>Ubhinnaṃ ekato mano;</i></a><br>
<a><i>Niṭṭhitanti vijānāhi,</i></a><br>
<a><i>Mamādheyyaṃ sace tuvaṃ’.</i></a></p>
<p><a data-ref="sc32, ms20Ap1_4329, msdiv32"><i>‘Jānāhi kho mahārāja,</i></a><br>
<a><i>dukkhaṃ me dubbinodayaṃ;</i></a><br>
<a><i>Pahu samāno gajjasu,</i></a><br>
<a><i>ekaṃ te duccajaṃ varaṃ.</i></a></p>
<p><a data-ref="sc33, ms20Ap1_4330, msdiv33"><i>Yāvatā vijite atthi,</i></a><br>
<a><i>yāvatā mama jīvitaṃ;</i></a><br>
<a><i>Etehi yadi te attho,</i></a><br>
<a><i>dassāmi avikampito.</i></a></p>
<p><a data-ref="sc34, ms20Ap1_4331, msdiv34"><i>Gajjitaṃ kho tayā deva,</i></a><br>
<a><i>micchā taṃ bahu gajjitaṃ;</i></a><br>
<a><i>Jānissāmi tuvaṃ ajja,</i></a><br>
<a data-var="sabbadhamme → saccadhamme (?)"><i>sabbadhamme patiṭṭhitaṃ’.</i></a></p>
<p><a data-ref="sc35, ms20Ap1_4332, msdiv35"><i>‘Atibāḷhaṃ nipīḷesi,</i></a><br>
<a><i>dadamānassa me sato;</i></a><br>
<a><i>Kiṃ te me pīḷitenattho,</i></a><br>
<a><i>patthitaṃ te kathehi me’.</i></a></p>
<p><a data-ref="sc36, ms20Ap1_4333, msdiv36"><i>‘Icchāmahaṃ mahārāja,</i></a><br>
<a><i>buddhaseṭṭhaṃ anuttaraṃ;</i></a><br>
<a><i>Bhojayissāmi sambuddhaṃ,</i></a><br>
<a data-var="vajjaṃ → vañjhaṃ (?)"><i>vajjaṃ me māhu jīvitaṃ’.</i></a></p>
<p><a data-ref="sc37, ms20Ap1_4334, msdiv37"><i>‘Aññaṃ tehaṃ varaṃ dammi,</i></a><br>
<a data-var="yācittho tathāgataṃ → ayācito tathāgato (sya1ed, sya2ed, mr); ayācittho tathāgataṃ (pts-vp-pli1)"><i>mā yācittho tathāgataṃ;</i></a><br>
<a><i>Adeyyo kassaci buddho,</i></a><br>
<a><i>maṇi jotiraso yathā’.</i></a></p>
<p><a data-ref="sc38, ms20Ap1_4335, msdiv38"><i>‘Nanu te gajjitaṃ deva,</i></a><br>
<a data-var="jīvitamattano → jīvitamatthikaṃ (sya1ed, sya2ed, pts-vp-pli1); vijitamatthitaṃ (mr)"><i>yāva jīvitamattano;</i></a><br>
<a data-var="Jīvitaṃ → vijitaṃ (mr)"><i>Jīvitaṃ dadamānena,</i></a><br>
<a><i>yuttaṃ dātuṃ tathāgataṃ’.</i></a></p>
<p><a data-ref="sc39, ms20Ap1_4336, msdiv39"><i>‘Ṭhapanīyo mahāvīro,</i></a><br>
<a><i>adeyyo kassaci jino;</i></a><br>
<a><i>Na me paṭissuto buddho,</i></a><br>
<a><i>varassu amitaṃ dhanaṃ’.</i></a></p>
<p><a data-ref="sc40, ms20Ap1_4337, msdiv40"><i>‘Vinicchayaṃ pāpuṇāma,</i></a><br>
<a><i>pucchissāma vinicchaye;</i></a><br>
<a data-var="Yathāsaṇṭhaṃ → yathāsantaṃ (bj); yathā saṇhaṃ (sya1ed, sya2ed); yathāsaṇhaṃ (pts-vp-pli1)"><i>Yathāsaṇṭhaṃ kathessanti,</i></a><br>
<a><i>paṭipucchāma taṃ tathā’.</i></a></p>
<p><a data-ref="sc41, ms20Ap1_4338, msdiv41"><i>Rañño hatthe gahetvāna,</i></a><br>
<a><i>agamāsiṃ vinicchayaṃ;</i></a><br>
<a><i>Purato akkhadassānaṃ,</i></a><br>
<a><i>idaṃ vacanamabraviṃ.</i></a></p>
<p><a data-ref="sc42, pts-vp-pli1.305, ms20Ap1_4339, msdiv42"><i>‘Suṇantu me akkhadassā,</i></a><br>
<a><i>rājā varamadāsi me;</i></a><br>
<a><i>Na kiñci ṭhapayitvāna,</i></a><br>
<a data-var="jīvitampi → vijitaṃpi (mr)"><i>jīvitampi pavārayi.</i></a></p>
<p><a data-ref="sc43, ms20Ap1_4340, msdiv43"><i>Tassa me varadinnassa,</i></a><br>
<a><i>buddhaseṭṭhaṃ variṃ ahaṃ;</i></a><br>
<a><i>Sudinno hoti me buddho,</i></a><br>
<a><i>chindatha saṃsayaṃ mama’.</i></a></p>
<p><a data-ref="sc44, ms20Ap1_4341, msdiv44"><i>‘Sossāma tava vacanaṃ,</i></a><br>
<a><i>bhūmipālassa rājino;</i></a><br>
<a><i>Ubhinnaṃ vacanaṃ sutvā,</i></a><br>
<a><i>chindissāmettha saṃsayaṃ.</i></a></p>
<p><a data-ref="sc45, ms20Ap1_4342, msdiv45"><i>Sabbaṃ deva tayā dinnaṃ,</i></a><br>
<a data-var="sabbagāhikaṃ → sabbagāhitaṃ (sya1ed, sya2ed, mr)"><i>imassa sabbagāhikaṃ;</i></a><br>
<a><i>Na kiñci ṭhapayitvāna,</i></a><br>
<a><i>jīvitampi pavārayi’.</i></a></p>
<p><a data-ref="sc46, ms20Ap1_4343, msdiv46"><i>‘Kicchappattova hutvāna,</i></a><br>
<a data-var="varamanuttaraṃ → yāvajīvamanuttaraṃ (sya1ed, sya2ed, mr)"><i>yācī varamanuttaraṃ;</i></a><br>
<a><i>Imaṃ sudukkhitaṃ ñatvā,</i></a><br>
<a><i>adāsiṃ sabbagāhikaṃ’.</i></a></p>
<p><a data-var="tuvaṃ → tavaṃ (bj, pts-vp-pli1)" data-ref="sc47, ms20Ap1_4344, msdiv47"><i>‘Parājayo tuvaṃ deva,</i></a><br>
<a><i>assa deyyo tathāgato;</i></a><br>
<a><i>Ubhinnaṃ saṃsayo chinno,</i></a><br>
<a data-var="yathāsaṇṭhamhi → yathāsantamhi (bj)"><i>yathāsaṇṭhamhi tiṭṭhatha’.</i></a></p>
<p><a data-ref="sc48, ms20Ap1_4345, msdiv48"><i>Rājā tattheva ṭhatvāna,</i></a><br>
<a><i>akkhadassetadabravi;</i></a><br>
<a><i>‘Sammā mayhampi deyyātha,</i></a><br>
<a><i>puna buddhaṃ labhāmahaṃ’.</i></a></p>
<p><a data-ref="sc49, ms20Ap1_4346, msdiv49"><i>‘Pūretvā tava saṅkappaṃ,</i></a><br>
<a><i>bhojayitvā tathāgataṃ;</i></a><br>
<a data-var="deyyāsi → deyyātha (mr)"><i>Puna deyyāsi sambuddhaṃ,</i></a><br>
<a><i>ānandassa yasassino’.</i></a></p>
</blockquote>
<h3><a><i>1.4. Nimantanakathā</i></a></h3>
<blockquote class="gatha">
<p><a data-ref="sc50, ms20Ap1_4347, msdiv50"><i>Akkhadassebhivādetvā,</i></a><br>
<a><i>ānandañcāpi khattiyaṃ;</i></a><br>
<a><i>Tuṭṭho pamudito hutvā,</i></a><br>
<a><i>sambuddhamupasaṅkamiṃ.</i></a></p>
<p><a data-ref="sc51, ms20Ap1_4348, msdiv51"><i>Upasaṅkamma sambuddhaṃ,</i></a><br>
<a><i>oghatiṇṇamanāsavaṃ;</i></a><br>
<a><i>Sirasā abhivādetvā,</i></a><br>
<a><i>idaṃ vacanamabraviṃ.</i></a></p>
<p><a data-ref="sc52, ms20Ap1_4349, msdiv52"><i>‘Vasīsatasahassehi,</i></a><br>
<a><i>adhivāsehi cakkhuma;</i></a><br>
<a><i>Hāsayanto mama cittaṃ,</i></a><br>
<a><i>nivesanamupehi me’.</i></a></p>
<p><a data-ref="sc53, ms20Ap1_4350, msdiv53"><i>Padumuttaro lokavidū,</i></a><br>
<a><i>āhutīnaṃ paṭiggaho;</i></a><br>
<a><i>Mama saṅkappamaññāya,</i></a><br>
<a><i>adhivāsesi cakkhumā.</i></a></p>
<p><a data-ref="sc54, ms20Ap1_4351, msdiv54"><i>Adhivāsanamaññāya,</i></a><br>
<a><i>abhivādiya satthuno;</i></a><br>
<a><i>Haṭṭho udaggacittohaṃ,</i></a><br>
<a><i>nivesanamupāgamiṃ.</i></a></p>
</blockquote>
<h3><a><i>1.5. Dānapaṭiyādana</i></a></h3>
<blockquote class="gatha">
<p><a data-ref="sc55, ms20Ap1_4352, msdiv55"><i>Mittāmacce samānetvā,</i></a><br>
<a><i>idaṃ vacanamabraviṃ;</i></a><br>
<a><i>‘Sudullabho mayā laddho,</i></a><br>
<a><i>maṇi jotiraso yathā.</i></a></p>
<p><a data-ref="sc56, ms20Ap1_4353, msdiv56"><i>Kena taṃ pūjayissāma,</i></a><br>
<a><i>appameyyo anūpamo;</i></a><br>
<a><i>Atulo asamo dhīro,</i></a><br>
<a><i>jino appaṭipuggalo.</i></a></p>
<p><a data-ref="sc57, ms20Ap1_4354, msdiv57"><i>Tathāsamasamo ceva,</i></a><br>
<a><i>adutiyo narāsabho;</i></a><br>
<a><i>Dukkaraṃ adhikārañhi,</i></a><br>
<a><i>buddhānucchavikaṃ mayā.</i></a></p>
<p><a data-ref="sc58, pts-vp-pli1.306, ms20Ap1_4355, msdiv58"><i>Nānāpupphe samānetvā,</i></a><br>
<a><i>karoma pupphamaṇḍapaṃ;</i></a><br>
<a><i>Buddhānucchavikaṃ etaṃ,</i></a><br>
<a><i>sabbapūjā bhavissati’.</i></a></p>
<p><a data-ref="sc59, ms20Ap1_4356, msdiv59"><i>Uppalaṃ padumaṃ vāpi,</i></a><br>
<a data-var="adhimuttakaṃ → atimuttakaṃ (pts-vp-pli1)"><i>vassikaṃ adhimuttakaṃ;</i></a><br>
<a data-var="Campakaṃ → candanaṃ (mr)"><i>Campakaṃ nāgapupphañca,</i></a><br>
<a><i>maṇḍapaṃ kārayiṃ ahaṃ.</i></a></p>
<p><a data-ref="sc60, ms20Ap1_4357, msdiv60"><i>Satāsanasahassāni,</i></a><br>
<a><i>chattacchāyāya paññapiṃ;</i></a><br>
<a><i>Pacchimaṃ āsanaṃ mayhaṃ,</i></a><br>
<a><i>adhikaṃ satamagghati.</i></a></p>
<p><a data-ref="sc61, ms20Ap1_4358, msdiv61"><i>Satāsanasahassāni,</i></a><br>
<a><i>chattacchāyāya paññapiṃ;</i></a><br>
<a><i>Paṭiyādetvā annapānaṃ,</i></a><br>
<a><i>kālaṃ ārocayiṃ ahaṃ.</i></a></p>
<p><a data-ref="sc62, ms20Ap1_4359, msdiv62"><i>Ārocitamhi kālamhi,</i></a><br>
<a><i>padumuttaro mahāmuni;</i></a><br>
<a><i>Vasīsatasahassehi,</i></a><br>
<a><i>nivesanamupesi me.</i></a></p>
<p><a data-var="Dhārentaṃ uparicchattaṃ → dhārentamuparicchatte (bj); dhārentamuparicchattaṃ (pts-vp-pli1)" data-ref="sc63, ms20Ap1_4360, msdiv63"><i>Dhārentaṃ uparicchattaṃ,</i></a><br>
<a><i>suphullapupphamaṇḍape;</i></a><br>
<a><i>Vasīsatasahassehi,</i></a><br>
<a><i>nisīdi purisuttamo.</i></a></p>
<p><a data-ref="sc64, ms20Ap1_4361, msdiv64"><i>‘Chattasatasahassāni,</i></a><br>
<a><i>satasahassamāsanaṃ;</i></a><br>
<a><i>Kappiyaṃ anavajjañca,</i></a><br>
<a><i>paṭigaṇhāhi cakkhuma’.</i></a></p>
<p><a data-ref="sc65, ms20Ap1_4362, msdiv65"><i>Padumuttaro lokavidū,</i></a><br>
<a><i>āhutīnaṃ paṭiggaho;</i></a><br>
<a><i>Mamaṃ tāretukāmo so,</i></a><br>
<a><i>sampaṭicchi mahāmuni.</i></a></p>
</blockquote>
<h3><a><i>1.6. Dānakathā</i></a></h3>
<blockquote class="gatha">
<p><a data-ref="sc66, ms20Ap1_4363, msdiv66"><i>Bhikkhuno ekamekassa,</i></a><br>
<a><i>Paccekaṃ pattamadāsahaṃ;</i></a><br>
<a data-var="sumbhakaṃ → pubbakaṃ (bj); sambhataṃ (sya1ed, sya2ed); pupphakaṃ (pts-vp-pli1); mattikaṃ (?)"><i>Jahiṃsu sumbhakaṃ pattaṃ,</i></a><br>
<a><i>Lohapattaṃ adhārayuṃ.</i></a></p>
<p><a data-ref="sc67, ms20Ap1_4364, msdiv67"><i>Sattarattindivaṃ buddho,</i></a><br>
<a><i>nisīdi pupphamaṇḍape;</i></a><br>
<a><i>Bodhayanto bahū satte,</i></a><br>
<a><i>dhammacakkaṃ pavattayi.</i></a></p>
<p><a data-ref="sc68, ms20Ap1_4365, msdiv68"><i>Dhammacakkaṃ pavattento,</i></a><br>
<a><i>heṭṭhato pupphamaṇḍape;</i></a><br>
<a><i>Cullāsītisahassānaṃ,</i></a><br>
<a><i>dhammābhisamayo ahu.</i></a></p>
<p><a data-ref="sc69, ms20Ap1_4366, msdiv69"><i>Sattame divase patte,</i></a><br>
<a><i>padumuttaro mahāmuni;</i></a><br>
<a><i>Chattacchāyāyamāsīno,</i></a><br>
<a><i>imā gāthā abhāsatha.</i></a></p>
</blockquote>
<h3><a><i>1.7. Byākaraṇa</i></a></h3>
<blockquote class="gatha">
<p><a data-ref="sc70, ms20Ap1_4367, msdiv70"><i>‘Anūnakaṃ dānavaraṃ,</i></a><br>
<a><i>yo me pādāsi māṇavo;</i></a><br>
<a><i>Tamahaṃ kittayissāmi,</i></a><br>
<a><i>suṇātha mama bhāsato.</i></a></p>
<p><a data-ref="sc71, ms20Ap1_4368, msdiv71"><i>Hatthī assā rathā pattī,</i></a><br>
<a><i>senā ca caturaṅginī;</i></a><br>
<a data-var="Parivāressantimaṃ → taṃ (sya1ed, sya2ed, pts-vp-pli1)"><i>Parivāressantimaṃ niccaṃ,</i></a><br>
<a><i>sabbadānassidaṃ phalaṃ.</i></a></p>
<p><a data-ref="sc72, ms20Ap1_4369, msdiv72"><i>Hatthiyānaṃ assayānaṃ,</i></a><br>
<a><i>sivikā sandamānikā;</i></a><br>
<a><i>Upaṭṭhissantimaṃ niccaṃ,</i></a><br>
<a><i>sabbadānassidaṃ phalaṃ.</i></a></p>
<p><a data-ref="sc73, ms20Ap1_4370, msdiv73"><i>Saṭṭhi rathasahassāni,</i></a><br>
<a><i>sabbālaṅkārabhūsitā;</i></a><br>
<a><i>Parivāressantimaṃ niccaṃ,</i></a><br>
<a><i>sabbadānassidaṃ phalaṃ.</i></a></p>
<p><a data-ref="sc74, pts-vp-pli1.307, ms20Ap1_4371, msdiv74"><i>Saṭṭhi tūriyasahassāni,</i></a><br>
<a><i>bheriyo samalaṅkatā;</i></a><br>
<a><i>Vajjayissantimaṃ niccaṃ,</i></a><br>
<a><i>sabbadānassidaṃ phalaṃ.</i></a></p>
<p><a data-ref="sc75, ms20Ap1_4372, msdiv75"><i>Chaḷāsītisahassāni,</i></a><br>
<a><i>nāriyo samalaṅkatā;</i></a><br>
<a><i>Vicittavatthābharaṇā,</i></a><br>
<a data-var="āmukkamaṇikuṇḍalā → āmuttamaṇikuṇḍalā (bj, sya1ed, sya2ed, pts-vp-pli1)"><i>āmukkamaṇikuṇḍalā.</i></a></p>
<p><a data-ref="sc76, ms20Ap1_4373, msdiv76"><i>Aḷārapamhā hasulā,</i></a><br>
<a><i>susaññā tanumajjhimā;</i></a><br>
<a><i>Parivāressantimaṃ niccaṃ,</i></a><br>
<a><i>sabbadānassidaṃ phalaṃ.</i></a></p>
<p><a data-ref="sc77, ms20Ap1_4374, msdiv77"><i>Tiṃsakappasahassāni,</i></a><br>
<a><i>devaloke ramissati;</i></a><br>
<a><i>Sahassakkhattuṃ devindo,</i></a><br>
<a><i>devarajjaṃ karissati.</i></a></p>
<p><a data-ref="sc78, ms20Ap1_4375, msdiv78"><i>Sahassakkhattuṃ rājā ca,</i></a><br>
<a><i>cakkavattī bhavissati;</i></a><br>
<a><i>Padesarajjaṃ vipulaṃ,</i></a><br>
<a><i>gaṇanāto asaṅkhiyaṃ.</i></a></p>
<p><a data-ref="sc79, ms20Ap1_4376, msdiv79"><i>Devaloke vasantassa,</i></a><br>
<a><i>puññakammasamaṅgino;</i></a><br>
<a><i>Devalokapariyantaṃ,</i></a><br>
<a><i>ratanachattaṃ dharissati.</i></a></p>
<p><a data-var="yadā chāyaṃ → yadā vāyaṃ (sya1ed, sya2ed, mr); yadā cāyaṃ (pts-vp-pli1)" data-ref="sc80, ms20Ap1_4377, msdiv80"><i>Icchissati yadā chāyaṃ,</i></a><br>
<a><i>chadanaṃ dussapupphajaṃ;</i></a><br>
<a><i>Imassa cittamaññāya,</i></a><br>
<a><i>nibaddhaṃ chādayissati.</i></a></p>
<p><a data-ref="sc81, ms20Ap1_4378, msdiv81"><i>Devalokā cavitvāna,</i></a><br>
<a><i>sukkamūlena codito;</i></a><br>
<a><i>Puññakammena saṃyutto,</i></a><br>
<a><i>brahmabandhu bhavissati.</i></a></p>
<p><a data-ref="sc82, ms20Ap1_4379, msdiv82"><i>Kappasatasahassamhi,</i></a><br>
<a><i>okkākakulasambhavo;</i></a><br>
<a data-var="gottena → nāmena (sabbattha)"><i>Gotamo nāma gottena,</i></a><br>
<a><i>satthā loke bhavissati.</i></a></p>
<p><a data-ref="sc83, ms20Ap1_4380, msdiv83"><i>Sabbametaṃ abhiññāya,</i></a><br>
<a><i>gotamo sakyapuṅgavo;</i></a><br>
<a><i>Bhikkhusaṃghe nisīditvā,</i></a><br>
<a><i>etadagge ṭhapessati.</i></a></p>
<p><a data-var="Pilindavacchanāmena → pilindivacchanāmena (bj); pilindavaccho nāmena (sya1ed, sya2ed, pts-vp-pli1)" data-ref="sc84, ms20Ap1_4381, msdiv84"><i>Pilindavacchanāmena,</i></a><br>
<a><i>hessati satthusāvako;</i></a><br>
<a><i>Devānaṃ asurānañca,</i></a><br>
<a><i>gandhabbānañca sakkato.</i></a></p>
<p><a data-ref="sc85, ms20Ap1_4382, msdiv85"><i>Bhikkhūnaṃ bhikkhunīnañca,</i></a><br>
<a><i>gihīnañca tatheva so;</i></a><br>
<a><i>Piyo hutvāna sabbesaṃ,</i></a><br>
<a><i>viharissatināsavo’.</i></a></p>
</blockquote>
<h3><a><i>1.8. Dānānisaṃsakathā</i></a></h3>
<blockquote class="gatha">
<p><a data-ref="sc86, ms20Ap1_4383, msdiv86"><i>Satasahasse kataṃ kammaṃ,</i></a><br>
<a><i>phalaṃ dassesi me idha;</i></a><br>
<a><i>Sumutto saravegova,</i></a><br>
<a data-var="jhāpayī mama → jhāpayissati (si, pts-vp-pli1, mr); jhāpayiṃ ahaṃ (sya1ed, sya2ed)"><i>kilese jhāpayī mama.</i></a></p>
<p><a data-ref="sc87, ms20Ap1_4384, msdiv87"><i>Aho me sukataṃ kammaṃ,</i></a><br>
<a><i>puññakkhette anuttare;</i></a><br>
<a><i>Yattha kāraṃ karitvāna,</i></a><br>
<a><i>pattomhi acalaṃ padaṃ.</i></a></p>
<p><a data-ref="sc88, ms20Ap1_4385, msdiv88"><i>Anūnakaṃ dānavaraṃ,</i></a><br>
<a data-var="yo → so (mr)"><i>adāsi yo hi māṇavo;</i></a><br>
<a><i>Ādipubbaṅgamo āsi,</i></a><br>
<a><i>tassa dānassidaṃ phalaṃ.</i></a></p>
</blockquote>
<h4><a><i>1.8.1. Chattānisaṃsa</i></a></h4>
<blockquote class="gatha">
<p><a data-var="Chatte ca sugate datvā → chatte sugate datvāna (bj, sya1ed, sya2ed, pts-vp-pli1)" data-ref="sc89, ms20Ap1_4386, msdiv89"><i>Chatte ca sugate datvā,</i></a><br>
<a><i>saṃghe gaṇavaruttame;</i></a><br>
<a><i>Aṭṭhānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc90, pts-vp-pli1.308, ms20Ap1_4387, msdiv90"><i>Sītaṃ uṇhaṃ na jānāmi,</i></a><br>
<a><i>rajojallaṃ na limpati;</i></a><br>
<a><i>Anupaddavo anīti ca,</i></a><br>
<a><i>homi apacito sadā.</i></a></p>
<p><a data-ref="sc91, ms20Ap1_4388, msdiv91"><i>Sukhumacchaviko homi,</i></a><br>
<a><i>visadaṃ hoti mānasaṃ;</i></a><br>
<a><i>Chattasatasahassāni,</i></a><br>
<a><i>bhave saṃsarato mama.</i></a></p>
<p><a data-ref="sc92, ms20Ap1_4389, msdiv92"><i>Sabbālaṅkārayuttāni,</i></a><br>
<a><i>tassa kammassa vāhasā;</i></a><br>
<a><i>Imaṃ jātiṃ ṭhapetvāna,</i></a><br>
<a><i>matthake dhārayanti me.</i></a></p>
<p><a data-var="Kasmā → tasmā (sya1ed, sya2ed, pts-vp-pli1, mr)" data-ref="sc93, ms20Ap1_4390, msdiv93"><i>Kasmā imāya jātiyā,</i></a><br>
<a><i>natthi me chattadhāraṇā;</i></a><br>
<a><i>Mama sabbaṃ kataṃ kammaṃ,</i></a><br>
<a><i>vimuttichattapattiyā.</i></a></p>
</blockquote>
<h4><a><i>1.8.2. Dussānisaṃsa</i></a></h4>
<blockquote class="gatha">
<p><a data-ref="sc94, ms20Ap1_4391, msdiv94"><i>Dussāni sugate datvā,</i></a><br>
<a><i>saṃghe gaṇavaruttame;</i></a><br>
<a><i>Aṭṭhānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc95, ms20Ap1_4392, msdiv95"><i>Suvaṇṇavaṇṇo virajo,</i></a><br>
<a><i>sappabhāso patāpavā;</i></a><br>
<a><i>Siniddhaṃ hoti me gattaṃ,</i></a><br>
<a><i>bhave saṃsarato mama.</i></a></p>
<p><a data-ref="sc96, ms20Ap1_4393, msdiv96"><i>Dussasatasahassāni,</i></a><br>
<a><i>setā pītā ca lohitā;</i></a><br>
<a><i>Dhārenti matthake mayhaṃ,</i></a><br>
<a><i>dussadānassidaṃ phalaṃ.</i></a></p>
<p><a data-ref="sc97, ms20Ap1_4394, msdiv97"><i>Koseyyakambaliyāni,</i></a><br>
<a><i>khomakappāsikāni ca;</i></a><br>
<a><i>Sabbattha paṭilabhāmi,</i></a><br>
<a><i>tesaṃ nissandato ahaṃ.</i></a></p>
</blockquote>
<h4><a><i>1.8.3. Pattānisaṃsa</i></a></h4>
<blockquote class="gatha">
<p><a data-ref="sc98, ms20Ap1_4395, msdiv98"><i>Patte sugate datvāna,</i></a><br>
<a><i>saṃghe gaṇavaruttame;</i></a><br>
<a><i>Dasānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc99, ms20Ap1_4396, msdiv99"><i>Suvaṇṇathāle maṇithāle,</i></a><br>
<a><i>rajatepi ca thālake;</i></a><br>
<a><i>Lohitaṅgamaye thāle,</i></a><br>
<a><i>paribhuñjāmi sabbadā.</i></a></p>
<p><a data-ref="sc100, ms20Ap1_4397, msdiv100"><i>Anupaddavo anīti ca,</i></a><br>
<a><i>homi apacito sadā;</i></a><br>
<a><i>Lābhī annassa pānassa,</i></a><br>
<a><i>vatthassa sayanassa ca.</i></a></p>
<p><a data-ref="sc101, ms20Ap1_4398, msdiv101"><i>Na vinassanti me bhogā,</i></a><br>
<a><i>ṭhitacitto bhavāmahaṃ;</i></a><br>
<a><i>Dhammakāmo sadā homi,</i></a><br>
<a><i>appakleso anāsavo.</i></a></p>
<p><a data-ref="sc102, ms20Ap1_4399, msdiv102"><i>Devaloke manusse vā,</i></a><br>
<a><i>anubandhā ime guṇā;</i></a><br>
<a><i>Chāyā yathāpi rukkhassa,</i></a><br>
<a><i>sabbattha na jahanti maṃ.</i></a></p>
</blockquote>
<h4><a><i>1.8.4. Vāsiānisaṃsa</i></a></h4>
<blockquote class="gatha">
<p><a data-var="Cittabandhanasambaddhā → cittabandhanasampannā (mr)" data-ref="sc103, ms20Ap1_4400, msdiv103"><i>Cittabandhanasambaddhā,</i></a><br>
<a><i>sukatā vāsiyo bahū;</i></a><br>
<a><i>Datvāna buddhaseṭṭhassa,</i></a><br>
<a><i>saṃghassa ca tathevahaṃ.</i></a></p>
<p><a data-ref="sc104, pts-vp-pli1.309, ms20Ap1_4401, msdiv104"><i>Aṭṭhānisaṃse anubhomi,</i></a><br>
<a><i>kammānucchavike mama;</i></a><br>
<a><i>Sūro homavisārī ca,</i></a><br>
<a><i>vesārajjesu pāramī.</i></a></p>
<p><a data-ref="sc105, ms20Ap1_4402, msdiv105"><i>Dhitivīriyavā homi,</i></a><br>
<a><i>paggahītamano sadā;</i></a><br>
<a><i>Kilesacchedanaṃ ñāṇaṃ,</i></a><br>
<a><i>sukhumaṃ atulaṃ suciṃ;</i></a><br>
<a><i>Sabbattha paṭilabhāmi,</i></a><br>
<a><i>tassa nissandato ahaṃ.</i></a></p>
</blockquote>
<h4><a><i>1.8.5. Satthakānisaṃsa</i></a></h4>
<blockquote class="gatha">
<p><a data-ref="sc106, ms20Ap1_4403, msdiv106"><i>Akakkase apharuse,</i></a><br>
<a><i>sudhote satthake bahū;</i></a><br>
<a><i>Pasannacitto datvāna,</i></a><br>
<a><i>buddhe saṃghe tatheva ca.</i></a></p>
<p><a data-ref="sc107, ms20Ap1_4404, msdiv107"><i>Pañcānisaṃse anubhomi,</i></a><br>
<a><i>kammānucchavike mama;</i></a><br>
<a data-var="Kalyāṇamittaṃ → kalyāṇacittaṃ (bj, pts-vp-pli1)"><i>Kalyāṇamittaṃ vīriyaṃ,</i></a><br>
<a><i>khantiñca mettasatthakaṃ.</i></a></p>
<p><a data-ref="sc108, ms20Ap1_4405, msdiv108"><i>Taṇhāsallassa chinnattā,</i></a><br>
<a><i>paññāsatthaṃ anuttaraṃ;</i></a><br>
<a><i>Vajirena samaṃ ñāṇaṃ,</i></a><br>
<a><i>tesaṃ nissandato labhe.</i></a></p>
</blockquote>
<h4><a><i>1.8.6. Sūciānisaṃsa</i></a></h4>
<blockquote class="gatha">
<p><a data-ref="sc109, ms20Ap1_4406, msdiv109"><i>Sūciyo sugate datvā,</i></a><br>
<a><i>saṃghe gaṇavaruttame;</i></a><br>
<a><i>Pañcānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc110, ms20Ap1_4407, msdiv110"><i>Na saṃsayo kaṅkhacchedo,</i></a><br>
<a><i>abhirūpo ca bhogavā;</i></a><br>
<a><i>Tikkhapañño sadā homi,</i></a><br>
<a><i>saṃsaranto bhavābhave.</i></a></p>
<p><a data-ref="sc111, ms20Ap1_4408, msdiv111"><i>Gambhīraṃ nipuṇaṃ ṭhānaṃ,</i></a><br>
<a><i>atthaṃ ñāṇena passayiṃ;</i></a><br>
<a><i>Vajiraggasamaṃ ñāṇaṃ,</i></a><br>
<a><i>hoti me tamaghātanaṃ.</i></a></p>
</blockquote>
<h4><a><i>1.8.7. Nakhacchedanānisaṃsa</i></a></h4>
<blockquote class="gatha">
<p><a data-ref="sc112, ms20Ap1_4409, msdiv112"><i>Nakhacchedane sugate,</i></a><br>
<a><i>datvā saṃghe gaṇuttame;</i></a><br>
<a><i>Pañcānisaṃse anubhomi,</i></a><br>
<a><i>kammānucchavike mama.</i></a></p>
<p><a data-var="Dāsidāse → dāsadāsī (sya1ed, sya2ed); dāsidāsa (mr)" data-ref="sc113, ms20Ap1_4410, msdiv113"><i>Dāsidāse gavasse ca,</i></a><br>
<a data-var="nāṭake → ārakkhake (bj); ārakkhe (pts-vp-pli1)"><i>bhatake nāṭake bahū;</i></a><br>
<a><i>Nhāpite bhattake sūde,</i></a><br>
<a><i>sabbattheva labhāmahaṃ.</i></a></p>
</blockquote>
<h4><a><i>1.8.8. Vidhūpanatālavaṇṭānisaṃsa</i></a></h4>
<blockquote class="gatha">
<p><a data-ref="sc114, ms20Ap1_4411, msdiv114"><i>Vidhūpane sugate datvā,</i></a><br>
<a><i>tālavaṇṭe ca sobhane;</i></a><br>
<a><i>Aṭṭhānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc115, ms20Ap1_4412, msdiv115"><i>Sītaṃ uṇhaṃ na jānāmi,</i></a><br>
<a><i>pariḷāho na vijjati;</i></a><br>
<a><i>Darathaṃ nābhijānāmi,</i></a><br>
<a><i>cittasantāpanaṃ mama.</i></a></p>
<p><a data-ref="sc116, ms20Ap1_4413, msdiv116"><i>Rāgaggi dosamohaggi,</i></a><br>
<a><i>mānaggi diṭṭhiaggi ca;</i></a><br>
<a><i>Sabbaggī nibbutā mayhaṃ,</i></a><br>
<a><i>tassa nissandato mama.</i></a></p>
</blockquote>
<h4><a><i>1.8.9. Morahattha-cāmara</i></a></h4>
<blockquote class="gatha">
<p><a data-ref="sc117, ms20Ap1_4414, msdiv117"><i>Morahatthe cāmariyo,</i></a><br>
<a><i>datvā saṃghe gaṇuttame;</i></a><br>
<a><i>Upasantakilesohaṃ,</i></a><br>
<a><i>viharāmi anaṅgaṇo.</i></a></p>
</blockquote>
<h4><a><i>1.8.10. Parissāvana-dhammakara</i></a></h4>
<blockquote class="gatha">
<p><a data-ref="sc118, pts-vp-pli1.310, ms20Ap1_4415, msdiv118"><i>Parissāvane sugate,</i></a><br>
<a data-var="datvā dhammakaruttame → datvā sugate dhammakuttare (sya1ed, sya2ed, mr); datvā saṅghe gaṇuttame (pts-vp-pli1)"><i>datvā dhammakaruttame;</i></a><br>
<a><i>Pañcānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc119, ms20Ap1_4416, msdiv119"><i>Sabbesaṃ samatikkamma,</i></a><br>
<a><i>dibbaṃ āyuṃ labhāmahaṃ;</i></a><br>
<a><i>Appasayho sadā homi,</i></a><br>
<a><i>corapaccatthikehi vā.</i></a></p>
<p><a data-ref="sc120, ms20Ap1_4417, msdiv120"><i>Satthena vā visena vā,</i></a><br>
<a><i>vihesampi na kubbate;</i></a><br>
<a><i>Antarāmaraṇaṃ natthi,</i></a><br>
<a><i>tesaṃ nissandato mama.</i></a></p>
</blockquote>
<h4><a><i>1.8.11. Teladhārānisaṃsa</i></a></h4>
<blockquote class="gatha">
<p><a data-ref="sc121, ms20Ap1_4418, msdiv121"><i>Teladhāre sugate datvā,</i></a><br>
<a><i>saṃghe gaṇavaruttame;</i></a><br>
<a><i>Pañcānisaṃse anubhomi,</i></a><br>
<a><i>kammānucchavike mama.</i></a></p>
<p><a data-var="subhaddo → sugado (bj); sugoto (pts-vp-pli1); suvāco (?)" data-ref="sc122, ms20Ap1_4419, msdiv122"><i>Sucārurūpo subhaddo,</i></a><br>
<a><i>susamuggatamānaso;</i></a><br>
<a><i>Avikkhittamano homi,</i></a><br>
<a><i>sabbārakkhehi rakkhito.</i></a></p>
</blockquote>
<h4><a><i>1.8.12. Sūcigharānisaṃsa</i></a></h4>
<blockquote class="gatha">
<p><a data-ref="sc123, ms20Ap1_4420, msdiv123"><i>Sūcighare sugate datvā,</i></a><br>
<a><i>saṃghe gaṇavaruttame;</i></a><br>
<a><i>Tīṇānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc124, ms20Ap1_4421, msdiv124"><i>Cetosukhaṃ kāyasukhaṃ,</i></a><br>
<a><i>iriyāpathajaṃ sukhaṃ;</i></a><br>
<a><i>Ime guṇe paṭilabhe,</i></a><br>
<a><i>tassa nissandato ahaṃ.</i></a></p>
</blockquote>
<h4><a><i>1.8.13. Aṃsabaddhānisaṃsa</i></a></h4>
<blockquote class="gatha">
<p><a data-ref="sc125, ms20Ap1_4422, msdiv125"><i>Aṃsabaddhe jine datvā,</i></a><br>
<a><i>saṃghe gaṇavaruttame;</i></a><br>
<a><i>Tīṇānisaṃse anubhomi,</i></a><br>
<a><i>kammānucchavike mama.</i></a></p>
<p><a data-var="Saddhamme gādhaṃ → cetoñāṇañca (bj); saddhamme gāḷhaṃ (sya1ed, sya2ed)" data-ref="sc126, ms20Ap1_4423, msdiv126"><i>Saddhamme gādhaṃ vindāmi,</i></a><br>
<a><i>Sarāmi dutiyaṃ bhavaṃ;</i></a><br>
<a><i>Sabbattha succhavī homi,</i></a><br>
<a><i>Tassa nissandato ahaṃ.</i></a></p>
</blockquote>
<h4><a><i>1.8.14. Kāyabandhanānisaṃsa</i></a></h4>
<blockquote class="gatha">
<p><a data-ref="sc127, ms20Ap1_4424, msdiv127"><i>Kāyabandhe jine datvā,</i></a><br>
<a><i>saṃghe gaṇavaruttame;</i></a><br>
<a><i>Chānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc128, ms20Ap1_4425, msdiv128"><i>Samādhīsu na kampāmi,</i></a><br>
<a><i>vasī homi samādhisu;</i></a><br>
<a><i>Abhejjapariso homi,</i></a><br>
<a><i>ādeyyavacano sadā.</i></a></p>
<p><a data-ref="sc129, ms20Ap1_4426, msdiv129"><i>Upaṭṭhitasati homi,</i></a><br>
<a><i>tāso mayhaṃ na vijjati;</i></a><br>
<a><i>Devaloke manusse vā,</i></a><br>
<a><i>anubandhā ime guṇā.</i></a></p>
</blockquote>
<h4><a><i>1.8.15. Ādhārakānisaṃsa</i></a></h4>
<blockquote class="gatha">
<p><a data-ref="sc130, ms20Ap1_4427, msdiv130"><i>Ādhārake jine datvā,</i></a><br>
<a><i>saṃghe gaṇavaruttame;</i></a><br>
<a data-var="Pañcavaṇṇehi dāyādo → pañcavaṇṇe bhayābhāvo (sya1ed, sya2ed)"><i>Pañcavaṇṇehi dāyādo,</i></a><br>
<a><i>acalo homi kenaci.</i></a></p>
<p><a data-ref="sc131, pts-vp-pli1.311, ms20Ap1_4428, msdiv131"><i>Ye keci me sutā dhammā,</i></a><br>
<a><i>satiñāṇappabodhanā;</i></a><br>
<a data-var="Dhatā → vatā (pts-vp-pli1); ṭhitā (mr)"><i>Dhatā me na vinassanti,</i></a><br>
<a><i>bhavanti suvinicchitā.</i></a></p>
</blockquote>
<h4><a><i>1.8.16. Bhājanānisaṃsa</i></a></h4>
<blockquote class="gatha">
<p><a data-ref="sc132, ms20Ap1_4429, msdiv132"><i>Bhājane paribhoge ca,</i></a><br>
<a><i>datvā buddhe gaṇuttame;</i></a><br>
<a><i>Tīṇānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc133, ms20Ap1_4430, msdiv133"><i>Soṇṇamaye maṇimaye,</i></a><br>
<a><i>athopi phalikāmaye;</i></a><br>
<a><i>Lohitaṅgamaye ceva,</i></a><br>
<a><i>labhāmi bhājane ahaṃ.</i></a></p>
<p><a data-var="dāsadāsī → sabbatthapi evameva" data-ref="sc134, ms20Ap1_4431, msdiv134"><i>Bhariyā dāsadāsī ca,</i></a><br>
<a><i>hatthissarathapattike;</i></a><br>
<a><i>Itthī patibbatā ceva,</i></a><br>
<a><i>paribhogāni sabbadā.</i></a></p>
<p><a data-ref="sc135, ms20Ap1_4432, msdiv135"><i>Vijjā mantapade ceva,</i></a><br>
<a><i>vividhe āgame bahū;</i></a><br>
<a><i>Sabbaṃ sippaṃ nisāmemi,</i></a><br>
<a><i>paribhogāni sabbadā.</i></a></p>
</blockquote>
<h4><a><i>1.8.17. Thālakānisaṃsa</i></a></h4>
<blockquote class="gatha">
<p><a data-ref="sc136, ms20Ap1_4433, msdiv136"><i>Thālake sugate datvā,</i></a><br>
<a><i>saṃghe gaṇavaruttame;</i></a><br>
<a><i>Tīṇānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc137, ms20Ap1_4434, msdiv137"><i>Soṇṇamaye maṇimaye,</i></a><br>
<a><i>athopi phalikāmaye;</i></a><br>
<a><i>Lohitaṅgamaye ceva,</i></a><br>
<a><i>labhāmi thālake ahaṃ.</i></a></p>
<p><a data-var="Asatthake → assatthake (bj, pts-vp-pli1); assaṭṭhake (sya1ed, sya2ed)" data-ref="sc138, ms20Ap1_4435, msdiv138"><i>Asatthake phalamaye,</i></a><br>
<a><i>atho pokkharapattake;</i></a><br>
<a><i>Madhupānakasaṅkhe ca,</i></a><br>
<a><i>labhāmi thālake ahaṃ.</i></a></p>
<p><a data-ref="sc139, ms20Ap1_4436, msdiv139"><i>Vatte guṇe paṭipatti,</i></a><br>
<a><i>ācārakiriyāsu ca;</i></a><br>
<a><i>Ime guṇe paṭilabhe,</i></a><br>
<a><i>tassa nissandato ahaṃ.</i></a></p>
</blockquote>
<h4><a><i>1.8.18. Bhesajjānisaṃsa</i></a></h4>
<blockquote class="gatha">
<p><a data-ref="sc140, ms20Ap1_4437, msdiv140"><i>Bhesajjaṃ sugate datvā,</i></a><br>
<a><i>saṃghe gaṇavaruttame;</i></a><br>
<a><i>Dasānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc141, ms20Ap1_4438, msdiv141"><i>Āyuvā balavā dhīro,</i></a><br>
<a><i>vaṇṇavā yasavā sukhī;</i></a><br>
<a><i>Anupaddavo anīti ca,</i></a><br>
<a><i>homi apacito sadā;</i></a><br>
<a><i>Na me piyaviyogatthi,</i></a><br>
<a><i>tassa nissandato mama.</i></a></p>
</blockquote>
<h4><a><i>1.8.19. Upāhanānisaṃsa</i></a></h4>
<blockquote class="gatha">
<p><a data-ref="sc142, ms20Ap1_4439, msdiv142"><i>Upāhane jine datvā,</i></a><br>
<a><i>saṃghe gaṇavaruttame;</i></a><br>
<a><i>Tīṇānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc143, ms20Ap1_4440, msdiv143"><i>Hatthiyānaṃ assayānaṃ,</i></a><br>
<a><i>sivikā sandamānikā;</i></a><br>
<a><i>Saṭṭhisatasahassāni,</i></a><br>
<a><i>parivārenti maṃ sadā.</i></a></p>
<p><a data-var="tambamayā → kambalikā (bj, mr); maṇḍalakā (pts-vp-pli1)" data-ref="sc144, ms20Ap1_4441, msdiv144"><i>Maṇimayā tambamayā,</i></a><br>
<a><i>soṇṇarajatapādukā;</i></a><br>
<a><i>Nibbattanti paduddhāre,</i></a><br>
<a><i>bhave saṃsarato mama.</i></a></p>
<p><a data-var="Niyāmaṃ sati dhāvanti → niyāmaṃ patidhāvanti (bj); niyamaṃ paṭidhāvantī (si); niyāmaṃ paṭidhāvanti (sya1ed, sya2ed); niyamaṃ paṭidhāvanti (pts-vp-pli1)" data-ref="sc145, pts-vp-pli1.312, ms20Ap1_4442, msdiv145"><i>Niyāmaṃ sati dhāvanti,</i></a><br>
<a data-var="āguācārasodhanaṃ → ācāraguṇasodhanaṃ (si, sya1ed, sya2ed, pts-vp-pli1)"><i>āguācārasodhanaṃ;</i></a><br>
<a><i>Ime guṇe paṭilabhe,</i></a><br>
<a><i>tassa nissandato ahaṃ.</i></a></p>
</blockquote>
<h4><a><i>1.8.20. Pādukānisaṃsa</i></a></h4>
<blockquote class="gatha">
<p><a data-ref="sc146, ms20Ap1_4443, msdiv146"><i>Pāduke sugate datvā,</i></a><br>
<a><i>saṃghe gaṇavaruttame;</i></a><br>
<a><i>Iddhipādukamāruyha,</i></a><br>
<a><i>viharāmi yadicchakaṃ.</i></a></p>
</blockquote>
<h4><a><i>1.8.21. Udakapuñchanānisaṃsa</i></a></h4>
<blockquote class="gatha">
<p><a data-ref="sc147, ms20Ap1_4444, msdiv147"><i>Udakapuñchanacoḷe,</i></a><br>
<a><i>datvā buddhe gaṇuttame;</i></a><br>
<a><i>Pañcānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc148, ms20Ap1_4445, msdiv148"><i>Suvaṇṇavaṇṇo virajo,</i></a><br>
<a><i>sappabhāso patāpavā;</i></a><br>
<a><i>Siniddhaṃ hoti me gattaṃ,</i></a><br>
<a><i>rajojallaṃ na limpati;</i></a><br>
<a><i>Ime guṇe paṭilabhe,</i></a><br>
<a><i>tassa nissandato ahaṃ.</i></a></p>
</blockquote>
<h4><a><i>1.8.22. Kattaradaṇḍānisaṃsa</i></a></h4>
<blockquote class="gatha">
<p><a data-ref="sc149, ms20Ap1_4446, msdiv149"><i>Kattaradaṇḍe sugate,</i></a><br>
<a><i>datvā saṃghe gaṇuttame;</i></a><br>
<a><i>Chānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc150, ms20Ap1_4447, msdiv150"><i>Puttā mayhaṃ bahū honti,</i></a><br>
<a><i>tāso mayhaṃ na vijjati;</i></a><br>
<a><i>Appasayho sadā homi,</i></a><br>
<a><i>sabbārakkhehi rakkhito;</i></a><br>
<a data-var="Khalitampi → khalitaṃ maṃ (si, mr); calitaṃ maṃ (pts-vp-pli1)"><i>Khalitampi na jānāmi,</i></a><br>
<a><i>abhantaṃ mānasaṃ mama.</i></a></p>
</blockquote>
<h4><a><i>1.8.23. Osadhañjanānisaṃsa</i></a></h4>
<blockquote class="gatha">
<p><a data-ref="sc151, ms20Ap1_4448, msdiv151"><i>Osadhaṃ añjanaṃ datvā,</i></a><br>
<a><i>buddhe saṃghe gaṇuttame;</i></a><br>
<a><i>Aṭṭhānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc152, ms20Ap1_4449, msdiv152"><i>Visālanayano homi,</i></a><br>
<a><i>setapīto ca lohito;</i></a><br>
<a><i>Anāvilapasannakkho,</i></a><br>
<a><i>sabbarogavivajjito.</i></a></p>
<p><a data-ref="sc153, ms20Ap1_4450, msdiv153"><i>Labhāmi dibbanayanaṃ,</i></a><br>
<a><i>paññācakkhuṃ anuttaraṃ;</i></a><br>
<a><i>Ime guṇe paṭilabhe,</i></a><br>
<a><i>tassa nissandato ahaṃ.</i></a></p>
</blockquote>
<h4><a><i>1.8.24. Kuñcikānisaṃsa</i></a></h4>
<blockquote class="gatha">
<p><a data-ref="sc154, ms20Ap1_4451, msdiv154"><i>Kuñcike sugate datvā,</i></a><br>
<a><i>saṃghe gaṇavaruttame;</i></a><br>
<a><i>Dhammadvāravivaraṇaṃ,</i></a><br>
<a><i>labhāmi ñāṇakuñcikaṃ.</i></a></p>
</blockquote>
<h4><a><i>1.8.25. Kuñcikāgharānisaṃsa</i></a></h4>
<blockquote class="gatha">
<p><a data-ref="sc155, ms20Ap1_4452, msdiv155"><i>Kuñcikānaṃ ghare datvā,</i></a><br>
<a><i>buddhe saṃghe gaṇuttame;</i></a><br>
<a><i>Dvānisaṃse anubhomi,</i></a><br>
<a><i>kammānucchavike mama;</i></a><br>
<a><i>Appakodho anāyāso,</i></a><br>
<a><i>saṃsaranto bhave ahaṃ.</i></a></p>
</blockquote>
<h4><a><i>1.8.26. Āyogānisaṃsa</i></a></h4>
<blockquote class="gatha">
<p><a data-ref="sc156, ms20Ap1_4453, msdiv156"><i>Āyoge sugate datvā,</i></a><br>
<a><i>saṃghe gaṇavaruttame;</i></a><br>
<a><i>Pañcānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc157, ms20Ap1_4454, msdiv157"><i>Samādhīsu na kampāmi,</i></a><br>
<a><i>vasī homi samādhisu;</i></a><br>
<a><i>Abhejjapariso homi,</i></a><br>
<a><i>ādeyyavacano sadā;</i></a><br>
<a><i>Jāyati bhogasampatti,</i></a><br>
<a><i>bhave saṃsarato mama.</i></a></p>
</blockquote>
<h4><a><i>1.8.27. Dhūmanettānisaṃsa</i></a></h4>
<blockquote class="gatha">
<p><a data-ref="sc158, ms20Ap1_4455, msdiv158"><i>Dhūmanette jine datvā,</i></a><br>
<a><i>saṃghe gaṇavaruttame;</i></a><br>
<a><i>Tīṇānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc159, pts-vp-pli1.313, ms20Ap1_4456, msdiv159"><i>Sati me ujukā hoti,</i></a><br>
<a><i>susambandhā ca nhāravo;</i></a><br>
<a data-var="dibbanayanaṃ → dibbasayanaṃ (sya1ed, sya2ed)"><i>Labhāmi dibbanayanaṃ,</i></a><br>
<a><i>tassa nissandato ahaṃ.</i></a></p>
</blockquote>
<h4><a><i>1.8.28. Dīpadhārānisaṃsa</i></a></h4>
<blockquote class="gatha">
<p><a data-var="Dīpadhāre → dīpaṭṭhāne (bj); dīpadāne (sya1ed, sya2ed); dīpathāle (pts-vp-pli1); dīpaṭṭhāpe (mr)" data-ref="sc160, ms20Ap1_4457, msdiv160"><i>Dīpadhāre jine datvā,</i></a><br>
<a><i>saṃghe gaṇavaruttame;</i></a><br>
<a><i>Tīṇānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc161, ms20Ap1_4458, msdiv161"><i>Jātimā aṅgasampanno,</i></a><br>
<a data-var="buddhasammato → buddhisammato (bj, mr)"><i>paññavā buddhasammato;</i></a><br>
<a><i>Ime guṇe paṭilabhe,</i></a><br>
<a><i>tassa nissandato ahaṃ.</i></a></p>
</blockquote>
<h4><a><i>1.8.29. Tumbaka-karaṇḍa</i></a></h4>
<blockquote class="gatha">
<p><a data-ref="sc162, ms20Ap1_4459, msdiv162"><i>Tumbake ca karaṇḍe ca,</i></a><br>
<a><i>datvā buddhe gaṇuttame;</i></a><br>
<a><i>Dasānisaṃse anubhomi,</i></a><br>
<a><i>kammānucchavike mama.</i></a></p>
<p><a data-var="Sugutto → sadā gutto (bj, pts-vp-pli1); tadā gutto (sya1ed, sya2ed); saṃgutto (mr)" data-ref="sc163, ms20Ap1_4460, msdiv163"><i>Sugutto sukhasamaṅgī,</i></a><br>
<a><i>Mahāyaso tathāgati;</i></a><br>
<a data-var="Vipattivigato → vibhattigatto (sya1ed, sya2ed); bhattikato (pts-vp-pli1)"><i>Vipattivigato sukhumālo,</i></a><br>
<a><i>Sabbītiparivajjito.</i></a></p>
<p><a data-ref="sc164, ms20Ap1_4461, msdiv164"><i>Vipule ca guṇe lābhī,</i></a><br>
<a><i>samāva calanā mama;</i></a><br>
<a><i>Suvivajjitaubbego,</i></a><br>
<a><i>tumbake ca karaṇḍake.</i></a></p>
<p><a data-ref="sc165, ms20Ap1_4462, msdiv165"><i>Labhāmi caturo vaṇṇe,</i></a><br>
<a><i>hatthissaratanāni ca;</i></a><br>
<a><i>Tāni me na vinassanti,</i></a><br>
<a><i>tumbadāne idaṃ phalaṃ.</i></a></p>
</blockquote>
<h4><a><i>1.8.30. Malaharaṇānisaṃsa</i></a></h4>
<blockquote class="gatha">
<p><a data-var="Malaharaṇiyo → añjananāḷiyo (bj); hatthalīlaṅgake (sya1ed, sya2ed); hatthī līlaṅgake (pts-vp-pli1); hatthalilaṅgate (mr)" data-ref="sc166, ms20Ap1_4463, msdiv166"><i>Malaharaṇiyo datvā,</i></a><br>
<a><i>buddhe saṃghe gaṇuttame;</i></a><br>
<a><i>Pañcānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc167, ms20Ap1_4464, msdiv167"><i>Sabbalakkhaṇasampanno,</i></a><br>
<a><i>āyupaññāsamāhito;</i></a><br>
<a><i>Sabbāyāsavinimutto,</i></a><br>
<a><i>kāyo me hoti sabbadā.</i></a></p>
</blockquote>
<h4><a><i>1.8.31. Pipphalānisaṃsa</i></a></h4>
<blockquote class="gatha">
<p><a data-ref="sc168, ms20Ap1_4465, msdiv168"><i>Taṇudhāre sunisite,</i></a><br>
<a><i>saṃghe datvāna pipphale;</i></a><br>
<a><i>Kilesakantanaṃ ñāṇaṃ,</i></a><br>
<a><i>labhāmi atulaṃ suciṃ.</i></a></p>
</blockquote>
<h4><a><i>1.8.32. Saṇḍāsānisaṃsa</i></a></h4>
<blockquote class="gatha">
<p><a data-ref="sc169, ms20Ap1_4466, msdiv169"><i>Saṇḍāse sugate datvā,</i></a><br>
<a><i>saṃghe gaṇavaruttame;</i></a><br>
<a data-var="Kilesabhañjanaṃ → kilesaluñcanaṃ (bj, sya1ed, sya2ed, pts-vp-pli1)"><i>Kilesabhañjanaṃ ñāṇaṃ,</i></a><br>
<a><i>labhāmi atulaṃ suciṃ.</i></a></p>
</blockquote>
<h4><a><i>1.8.33. Natthukānisaṃsa</i></a></h4>
<blockquote class="gatha">
<p><a data-var="Natthuke → thavike (?)" data-ref="sc170, ms20Ap1_4467, msdiv170"><i>Natthuke sugate datvā,</i></a><br>
<a><i>saṃghe gaṇavaruttame;</i></a><br>
<a><i>Aṭṭhānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc171, ms20Ap1_4468, msdiv171"><i>Saddhaṃ sīlaṃ hiriñcāpi,</i></a><br>
<a><i>atha ottappiyaṃ guṇaṃ;</i></a><br>
<a><i>Sutaṃ cāgañca khantiñca,</i></a><br>
<a><i>paññaṃ me aṭṭhamaṃ guṇaṃ.</i></a></p>
</blockquote>
<h4><a><i>1.8.34. Pīṭhakānisaṃsa</i></a></h4>
<blockquote class="gatha">
<p><a data-ref="sc172, pts-vp-pli1.314, ms20Ap1_4469, msdiv172"><i>Pīṭhake sugate datvā,</i></a><br>
<a><i>saṃghe gaṇavaruttame;</i></a><br>
<a><i>Pañcānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc173, ms20Ap1_4470, msdiv173"><i>Ucce kule pajāyāmi,</i></a><br>
<a><i>mahābhogo bhavāmahaṃ;</i></a><br>
<a><i>Sabbe maṃ apacāyanti,</i></a><br>
<a><i>kitti abbhuggatā mama.</i></a></p>
<p><a data-ref="sc174, ms20Ap1_4471, msdiv174"><i>Kappasatasahassāni,</i></a><br>
<a><i>pallaṅkā caturassakā;</i></a><br>
<a><i>Parivārenti maṃ niccaṃ,</i></a><br>
<a><i>saṃvibhāgarato ahaṃ.</i></a></p>
</blockquote>
<h4><a><i>1.8.35. Bhisiānisaṃsa</i></a></h4>
<blockquote class="gatha">
<p><a data-ref="sc175, ms20Ap1_4472, msdiv175"><i>Bhisiyo sugate datvā,</i></a><br>
<a><i>saṃghe gaṇavaruttame;</i></a><br>
<a><i>Chānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc176, ms20Ap1_4473, msdiv176"><i>Samasugattopacito,</i></a><br>
<a><i>muduko cārudassano;</i></a><br>
<a><i>Labhāmi ñāṇaparivāraṃ,</i></a><br>
<a><i>bhisidānassidaṃ phalaṃ.</i></a></p>
<p><a data-ref="sc177, ms20Ap1_4474, msdiv177"><i>Tūlikā vikatikāyo,</i></a><br>
<a data-var="kaṭṭissā → kaṭṭhissā (bj, pts-vp-pli1); kaṭissā (sya1ed, sya2ed); kuṭṭakā (mr)"><i>kaṭṭissā cittakā bahū;</i></a><br>
<a><i>Varapotthake kambale ca,</i></a><br>
<a><i>labhāmi vividhe ahaṃ.</i></a></p>
<p><a data-ref="sc178, ms20Ap1_4475, msdiv178"><i>Pāvārike ca muduke,</i></a><br>
<a><i>mudukājinaveṇiyo;</i></a><br>
<a data-var="vividhatthāre → vividhaṭṭhāne (sya1ed, sya2ed, mr)"><i>Labhāmi vividhatthāre,</i></a><br>
<a><i>bhisidānassidaṃ phalaṃ.</i></a></p>
<p><a data-ref="sc179, ms20Ap1_4476, msdiv179"><i>Yato sarāmi attānaṃ,</i></a><br>
<a><i>yato pattosmi viññutaṃ;</i></a><br>
<a><i>Atuccho jhānamañcomhi,</i></a><br>
<a><i>bhisidānassidaṃ phalaṃ.</i></a></p>
</blockquote>
<h4><a><i>1.8.36. Bibbohanānisaṃsa</i></a></h4>
<blockquote class="gatha">
<p><a data-ref="sc180, ms20Ap1_4477, msdiv180"><i>Bibbohane jine datvā,</i></a><br>
<a><i>saṃghe gaṇavaruttame;</i></a><br>
<a><i>Chānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc181, ms20Ap1_4478, msdiv181"><i>Uṇṇike padumake ca,</i></a><br>
<a><i>atho lohitacandane;</i></a><br>
<a><i>Bibbohane upādhemi,</i></a><br>
<a><i>uttamaṅgaṃ sadā mama.</i></a></p>
<p><a data-ref="sc182, ms20Ap1_4479, msdiv182"><i>Aṭṭhaṅgike maggavare,</i></a><br>
<a><i>sāmaññe caturo phale;</i></a><br>
<a data-var="uppādetvā → upanetvā (bj); upānetvā (pts-vp-pli1)"><i>Tesu ñāṇaṃ uppādetvā,</i></a><br>
<a><i>vihare niccakālikaṃ.</i></a></p>
<p><a data-ref="sc183, ms20Ap1_4480, msdiv183"><i>Dāne dame saṃyame ca,</i></a><br>
<a><i>appamaññāsu rūpisu;</i></a><br>
<a data-var="uppādetvā → upanetvā (bj); upānetvā (pts-vp-pli1)"><i>Tesu ñāṇaṃ uppādetvā,</i></a><br>
<a><i>vihare sabbakālikaṃ.</i></a></p>
<p><a data-ref="sc184, ms20Ap1_4481, msdiv184"><i>Vatte guṇe paṭipatti,</i></a><br>
<a><i>ācārakiriyāsu ca;</i></a><br>
<a data-var="ñāṇaṃ uppādetvā → ñāṇaṃ upadahitvāna (bj); ñāṇaṃ uppādayitvāna (pts-vp-pli1)"><i>Tesu ñāṇaṃ uppādetvā,</i></a><br>
<a><i>vihare sabbadā ahaṃ.</i></a></p>
<p><a data-ref="sc185, ms20Ap1_4482, msdiv185"><i>Caṅkame vā padhāne vā,</i></a><br>
<a><i>vīriye bodhipakkhiye;</i></a><br>
<a data-var="ñāṇaṃ uppādetvā → ñāṇaṃ upanetvā (bj); ñāṇamupānetvā (pts-vp-pli1)"><i>Tesu ñāṇaṃ uppādetvā,</i></a><br>
<a><i>viharāmi yadicchakaṃ.</i></a></p>
<p><a data-ref="sc186, pts-vp-pli1.315, ms20Ap1_4483, msdiv186"><i>Sīlaṃ samādhi paññā ca,</i></a><br>
<a><i>vimutti ca anuttarā;</i></a><br>
<a data-var="ñāṇaṃ uppādetvā → ñāṇaṃ upanetvā (bj); tesu ñānaṃ upānetvā (pts-vp-pli1)"><i>Tesu ñāṇaṃ uppādetvā,</i></a><br>
<a><i>viharāmi sukhaṃ ahaṃ.</i></a></p>
</blockquote>
<h4><a><i>1.8.37. Phalapīṭhānisaṃsa</i></a></h4>
<blockquote class="gatha">
<p><a data-var="Phalapīṭhe → palālapīṭhe (si, pts-vp-pli1)" data-ref="sc187, ms20Ap1_4484, msdiv187"><i>Phalapīṭhe jine datvā,</i></a><br>
<a><i>saṃghe gaṇavaruttame;</i></a><br>
<a><i>Dvānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc188, ms20Ap1_4485, msdiv188"><i>Soṇṇamaye maṇimaye,</i></a><br>
<a><i>dantasāramaye bahū;</i></a><br>
<a><i>Pallaṅkaseṭṭhe vindāmi,</i></a><br>
<a><i>phalapīṭhassidaṃ phalaṃ.</i></a></p>
</blockquote>
<h4><a><i>1.8.38. Pādapīṭhānisaṃsa</i></a></h4>
<blockquote class="gatha">
<p><a data-ref="sc189, ms20Ap1_4486, msdiv189"><i>Pādapīṭhe jine datvā,</i></a><br>
<a><i>saṃghe gaṇavaruttame;</i></a><br>
<a><i>Dvānisaṃse anubhomi,</i></a><br>
<a><i>kammānucchavike mama;</i></a><br>
<a><i>Labhāmi bahuke yāne,</i></a><br>
<a><i>pādapīṭhassidaṃ phalaṃ.</i></a></p>
<p><a data-ref="sc190, ms20Ap1_4487, msdiv190"><i>Dāsī dāsā ca bhariyā,</i></a><br>
<a><i>ye caññe anujīvino;</i></a><br>
<a><i>Sammā paricarante maṃ,</i></a><br>
<a><i>pādapīṭhassidaṃ phalaṃ.</i></a></p>
</blockquote>
<h4><a><i>1.8.39. Telabbhañjanānisaṃsa</i></a></h4>
<blockquote class="gatha">
<p><a data-var="Telaabbhañjane → telānabbhañjane (bj, pts-vp-pli1)" data-ref="sc191, ms20Ap1_4488, msdiv191"><i>Telaabbhañjane datvā,</i></a><br>
<a><i>saṃghe gaṇavaruttame;</i></a><br>
<a><i>Pañcānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc192, ms20Ap1_4489, msdiv192"><i>Abyādhitā rūpavatā,</i></a><br>
<a><i>khippaṃ dhammanisantitā;</i></a><br>
<a><i>Lābhitā annapānassa,</i></a><br>
<a><i>āyupañcamakaṃ mama.</i></a></p>
</blockquote>
<h4><a><i>1.8.40. Sappitelānisaṃsa</i></a></h4>
<blockquote class="gatha">
<p><a data-ref="sc193, ms20Ap1_4490, msdiv193"><i>Sappitelañca datvāna,</i></a><br>
<a><i>saṃghe gaṇavaruttame;</i></a><br>
<a><i>Pañcānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc194, ms20Ap1_4491, msdiv194"><i>Thāmavā rūpasampanno,</i></a><br>
<a><i>pahaṭṭhatanujo sadā;</i></a><br>
<a><i>Abyādhi visado homi,</i></a><br>
<a><i>sappitelassidaṃ phalaṃ.</i></a></p>
</blockquote>
<h4><a><i>1.8.41. Mukhasodhanakānisaṃsa</i></a></h4>
<blockquote class="gatha">
<p><a data-ref="sc195, ms20Ap1_4492, msdiv195"><i>Mukhasodhanakaṃ datvā,</i></a><br>
<a><i>buddhe saṃghe gaṇuttame;</i></a><br>
<a><i>Pañcānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc196, ms20Ap1_4493, msdiv196"><i>Visuddhakaṇṭho madhurassaro,</i></a><br>
<a><i>Kāsasāsavivajjito;</i></a><br>
<a><i>Uppalagandho mukhato,</i></a><br>
<a><i>Upavāyati me sadā.</i></a></p>
</blockquote>
<h4><a><i>1.8.42. Dadhiānisaṃsa</i></a></h4>
<blockquote class="gatha">
<p><a data-ref="sc197, ms20Ap1_4494, msdiv197"><i>Dadhiṃ datvāna sampannaṃ,</i></a><br>
<a><i>buddhe saṃghe gaṇuttame;</i></a><br>
<a data-var="bhattaṃ → vittaṃ (bj, mr); cittaṃ (pts-vp-pli1)"><i>Bhuñjāmi amataṃ bhattaṃ,</i></a><br>
<a><i>varaṃ kāyagatāsatiṃ.</i></a></p>
</blockquote>
<h4><a><i>1.8.43. Madhuānisaṃsa</i></a></h4>
<blockquote class="gatha">
<p><a data-ref="sc198, ms20Ap1_4495, msdiv198"><i>Vaṇṇagandharasopetaṃ,</i></a><br>
<a><i>madhuṃ datvā jine gaṇe;</i></a><br>
<a><i>Anūpamaṃ atuliyaṃ,</i></a><br>
<a><i>pive muttirasaṃ ahaṃ.</i></a></p>
</blockquote>
<h4><a><i>1.8.44. Rasānisaṃsa</i></a></h4>
<blockquote class="gatha">
<p><a data-ref="sc199, pts-vp-pli1.316, ms20Ap1_4496, msdiv199"><i>Yathābhūtaṃ rasaṃ datvā,</i></a><br>
<a><i>buddhe saṃghe gaṇuttame;</i></a><br>
<a><i>Caturo phale anubhomi,</i></a><br>
<a><i>kammānucchavike mama.</i></a></p>
</blockquote>
<h4><a><i>1.8.45. Annapānānisaṃsa</i></a></h4>
<blockquote class="gatha">
<p><a data-ref="sc200, ms20Ap1_4497, msdiv200"><i>Annaṃ pānañca datvāna,</i></a><br>
<a><i>buddhe saṃghe gaṇuttame;</i></a><br>
<a><i>Dasānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc201, ms20Ap1_4498, msdiv201"><i>Āyuvā balavā dhīro,</i></a><br>
<a><i>vaṇṇavā yasavā sukhī;</i></a><br>
<a><i>Lābhī annassa pānassa,</i></a><br>
<a><i>sūro paññāṇavā sadā;</i></a><br>
<a><i>Ime guṇe paṭilabhe,</i></a><br>
<a><i>saṃsaranto bhave ahaṃ.</i></a></p>
</blockquote>
<h4><a><i>1.8.46. Dhūpānisaṃsa</i></a></h4>
<blockquote class="gatha">
<p><a data-var="Dhūpaṃ → dhūmaṃ (pts-vp-pli1, mr)" data-ref="sc202, ms20Ap1_4499, msdiv202"><i>Dhūpaṃ datvāna sugate,</i></a><br>
<a><i>saṃghe gaṇavaruttame;</i></a><br>
<a><i>Dasānisaṃse anubhomi,</i></a><br>
<a><i>kammānucchavike mama.</i></a></p>
<p><a data-ref="sc203, ms20Ap1_4500, msdiv203"><i>Sugandhadeho yasavā,</i></a><br>
<a><i>sīghapañño ca kittimā;</i></a><br>
<a><i>Tikkhapañño bhūripañño,</i></a><br>
<a><i>hāsagambhīrapaññavā.</i></a></p>
<p><a data-ref="sc204, ms20Ap1_4501, msdiv204"><i>Vepullajavanapañño,</i></a><br>
<a><i>saṃsaranto bhavābhave;</i></a><br>
<a><i>Tasseva vāhasā dāni,</i></a><br>
<a><i>patto santisukhaṃ sivaṃ.</i></a></p>
</blockquote>
<h3><a><i>1.9. Sādhāraṇānisaṃsa</i></a></h3>
<blockquote class="gatha">
<p><a data-ref="sc205, ms20Ap1_4502, msdiv205"><i>Kilesā jhāpitā mayhaṃ,</i></a><br>
<a><i>bhavā sabbe samūhatā;</i></a><br>
<a><i>Nāgova bandhanaṃ chetvā,</i></a><br>
<a><i>viharāmi anāsavo.</i></a></p>
<p><a data-ref="sc206, ms20Ap1_4503, msdiv206"><i>Svāgataṃ vata me āsi,</i></a><br>
<a data-var="buddhassa santike → buddhaseṭṭhassa santike (?)"><i>mama buddhassa santike;</i></a><br>
<a><i>Tisso vijjā anuppattā,</i></a><br>
<a><i>kataṃ buddhassa sāsanaṃ.</i></a></p>
<p><a data-ref="sc207, ms20Ap1_4504, msdiv207"><i>Paṭisambhidā catasso,</i></a><br>
<a><i>vimokkhāpi ca aṭṭhime;</i></a><br>
<a><i>Chaḷabhiññā sacchikatā,</i></a><br>
<a><i>kataṃ buddhassa sāsanaṃ”.</i></a></p>
</blockquote>
<p><a data-ref="sc208, ms20Ap1_4505"><i>Itthaṃ sudaṃ āyasmā pilindavaccho thero imā gāthāyo abhāsitthāti.</i></a></p>
<p class="endsutta"><a data-ref="sc209, ms20Ap1_4506"><i>Pilindavacchattherassāpadānaṃ paṭhamaṃ.</i></a></p>
</article>
</section>
</div>
</body>
</html>
